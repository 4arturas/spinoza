:tip-caption: 💡

= ETIKA,

===== ĮRODYTA GEOMETRIJOS METODU
===== IR SUSKIRSTYTA PENKIAS DALIS,

=== kuriose kalbama:
- I. Apie Dievą
- II. <<APIE SIELOS PRIGIMTĮ IR KILMĘ>>
- III. Apie emocijų kilmę ir prigimtį
- IV. Apie žmogaus vergiją, arba apie emocijų jėgas
- V. Apie intelekto galią, arba apie žmogaus laisvę

== APIBRĖŽIMAI

1. Savęs priežastimi laikau tai, kieno esmėje
   glūdi egzistavimas; kitaip tariant, tai, kieno prigimtis
   gali būti suvokiama tik kaip egzistuojanti.
2. Savo rūšyje baigtiniu vadinamas tas daiktas,
   kuris gali būti ribojamas kito tos pačios prigimties
   daikto. Antai kūnas vadinamas baigtiniu, nes
   mes visuomet įsivaizduojame kitą, didesnį kūną.
   Panašiai viena mintis riboja kitą. Tačiau mintis
   neriboja kūno ir kūnas neriboja minties.
3. Substancija laikau tai, kas egzistuoja savaime
   ir suvokiama savaime, t.y. tai, kieno sąvoka
   nereikalauja kito daikto sąvokos, iš kurios ji turėtų
   būti sudaryta.
4. Atributu laikau tai, ką intelektas substancijoje
   suvokia sudarant jos esmę.
5. Modusu laikau substancijos būsenas, kitaip
   tariant, tai, kas yra kitame ir per jį suvokiama.
6. Dievu laikau absoliučiai begalinį esinį, t.y.
   substanciją, susidedančią iš begalės atributų, kurių
   kiekvienas išreiškia amžiną ir begalinę esmę.
   Paaiškinimas. Sakau „absoliučiai begalinį“, o
   ne „savo rūšyje begalinį“. Juk to, kas begalinis tik savo rūšyje, galime begalę atributų neigti; o to,
   kas absoliučiai begalinis, esmei priklauso visa, kas
   išreiškia esmę ir kam nebūdingas joks neigimas.
7. Laisvu vadinamas tas daiktas, kuris egzistuoja
   vien tik dėl savo prigimties būtinumo ir pats
   save determinuoja veikti. O būtinu, arba veikiau
   priverstiniu, vadinamas tas daiktas, kuris yra kito
   determinuotas egzistuoti ir veikti tam tikru bei
   apibrėžtu būdu.
8. Amžinybe laikau patį egzistavimą, kiek jis
   suvokiamas kaip būtinai išplaukiantis iš paties
   amžino daikto apibrėžimo.
[TIP]
   Paaiškinimas. Juk toks egzistavimas suvokiamas
   kaip amžina tiesa, kaip ir daikto esmė; todėl
   jis negali būti aiškinamas kaip trukmė arba laikas,
   nors trukmė gali būti suvokiama neturinti
   pradžios ir pabaigos.

== AKSIOMOS

1. Visa, kas yra, egzistuoja arba savaime, arba
   kitame.
2. Kas negali būti suvokiamas remiantis kuo
   nors kitu, turi būti suvokiamas remiantis juo pačiu.
3. Iš duotosios apibrėžtos priežasties būtinai
   kyla padarinys, ir priešingai - jei nėra jokios apibrėžtos
   priežasties, tai neįmanoma, kad kiltų padarinys.
4. Padarinio pažinimas priklauso nuo priežasties
   pažinimo ir jį apima.
5. Daiktai, tarp kurių nėra nieko bendro, negali
   būti ir pažinti vienas per kitą, kitaip tariant,
   vieno tokio daikto sąvokoje neglūdi kito sąvoka.
6. Teisinga idėja turi atitikti mąstomą objektą.
7. Kas gali būti įsivaizduojamas kaip neegzistuojantis,
   to esmėje neglūdi egzistavimas.

== TEOREMOS

1. teorema:
Substancija savo prigimtimi pirmesnė už savo būsenas.
Įrodymas:: Tai aišku iš 3 ir 5 apibrėžimų.

2. teorema:
Tarp dviejų substancijų, turinčių skirtingus atributus,
nėra nieko bendro. 
Įrodymas:: Tai taip pat aišku iš 3 apibrėžimo.
Juk kiekviena substancija turi egzistuoti pati savaime
ir turi būti suvokiama savaime, kitaip tariant,
vienos substancijos sąvokoje neglūdi kitos
sąvoka.


3. teorema:
Kai daiktai neturi tarp savęs nieko bendro, vienas jų
negali būti kito priežastis.
Įrodymas:: Jei daiktai neturi tarp savęs nieko
bendro, tai jie negali būti pažinti vienas per kitą
(pagal 5 aks.) ir net negali vienas būti kito priežastis
(pagal 4 aks.). Tai ir reikėjo įrodyti.

4. teorema:
Du arba daugiau skirtingų daiktų tarp savęs skiriasi
arba substancijų atributų nevienodumu, arba jų būsenų
nevienodumu.
Įrodymas:: Visa, kas yra, egzistuoja arba savaime,
arba kitame (pagal 1 aks.), t.y. už intelekto
nėra nieko, išskyrus substancijas ir jų būsenas
(pagal 3 ir 5 apibr.). Taigi už intelekto nėra nieko,
kuo daugelis daiktų tarpusavyje galėtų skirtis, išskyrus
substancijas, arba - o tai yra tas pat (pagal
4 apibr.) - jų atributus ir jų būsenas. Tai ir
reikėjo įrodyti.

5. teorema:
Visatoje negali būti dviejų arba daugiau tos pačios
prigimties substancijų, kitaip tariant, turinčių tą patį
atributą.
Įrodymas:: Jei būtų daugiau skirtingų substancijų,
tai jos turėtų tarpusavyje skirtis arba atributų
nevienodumu, arba būsenų nevienodumu (pagal
4 teor.). Tarus, kad jos skiriasi tik atributų
nevienodumu, reikėtų pripažinti, jog yra tik viena
substancija, turinti tą patį atributą. O jei jos skiriasi
būsenų nevienodumu, tai, palikus nuošalyje
būsenas, nes substancija savo prigimtimi pirmesnė
už savo būsenas (pagal 1 teor.), ir substanciją
imant pačią savaime, t.y. traktuojant ją teisingai
(pagal 3 apibr. ir 6 aks.), nebus galima suvokti,
kad ji skiriasi nuo kitos substancijos, t.y. (pagal
4 teor.) negali būti daugiau substancijų, o tik viena.
Tai ir reikėjo įrodyti.

6. teorema:
Viena substancija negali būti sukuriama kitos substancijos.
Įrodymas:: Visatoje negali būti dviejų substancijų,
turinčių tą patį atributą (pagal 5 teor.), t.y.
(pagal 2 teor.) substancijų, turinčių tarpusavyje
ką nors bendro. Tad (pagal 3 teor.) viena substancija
negali būti kitos priežastis, kitaip tariant, viena
negali būti sukuriama kitos. Tai ir reikėjo įrodyti.
Priedas:: Iš to išplaukia, kad substancijos negali
sukurti kas nors kitas. Juk visatoje nėra nieko,
išskyrus substancijas ir jų būsenas, - tai aišku iš
1 aksiomos ir 3 bei 5 apibrėžimų Bet substancijos
negali sukurti ir kita substancija (pagal 6 teor.).
Vadinasi, substancijos jokiu būdu negali sukurti
kas nors kitas. Tai ir reikėjo įrodyti.
Kitas Įrodymas:: Dar lengviau tai įrodoma remiantis
prieštaravimo nederamumu. Juk jei substancija
galėtų būti kieno nors kito sukurta, tai
jos pažinimas turėtų priklausyti nuo jos priežasties
pažinimo (pagal 4 aks.), ir tada ji nebūtų substancija
(pagal 3 apibr.).

7. teorema:
Substancijos prigimčiai būdingas egzistavimas.
Įrodymas:: Substancijos negali sukurti kas nors
kitas (pagal 6 teor. pr.); taigi ji bus savęs priežastis,
t.y. jos esmėje būtinai glūdi egzistavimas; kitaip
tariant, jos prigimčiai būdingas egzistavimas.
Tai ir reikėjo įrodyti.

8. teorema:
Kiekviena substancija būtinai yra begalinė.
Įrodymas:: Egzistuoja tik viena substancija, turinti
tam tikrą atributą (pagal 5 teor.), ir jos prigimčiai
būdingas egzistavimas (pagal 7 teor.). Tad
pagal jos prigimtį jai bus būdinga egzistuoti arba
kaip baigtinei, arba kaip begalinei. Tačiau baigtinė
ji negali būti. Juk (pagal 2 apibr.) ją turėtų
apriboti kita tos pačios prigimties substancija, kuri
taip pat būtinai turėtų egzistuoti (pagal 7 teor.);
taigi būtų dvi substancijos, turinčios tą patį atributą,
o tai neįmanoma (pagal 5 teor.). Vadinasi,
substancija egzistuoja kaip begalinė. Tai ir reikėjo
įrodyti.
1 pastaba. Kadangi baigtinis egzistavimas iš
tikrųjų yra dalinis neigimas, o begalinis - kurios
nors prigimties egzistavimo absoliutus teigimas,
tai iš pačios 7 teoremos išplaukia, kad kiekviena
substancija turi būti begalinė.
2 pastaba. Aš neabejoju, kad visiems, kurie apie
daiktus sprendžia painiai ir nepratę pažinti daiktus
iš jų pirmųjų priežasčių, bus sunku suprasti
7 teoremos įrodymą. Žinoma, dėl to, kad jie substancijų
modifikacijų neskiria nuo pačių substancijų
ir nežino, kokiu būdu daiktai sukuriami. Taigi
matydami natūralius daiktus turint pradžią,
jie pradžią klaidingai priskiria substancijoms. Juk
kas nežino daiktų tikrųjų priežasčių, tas viską suplaka
ir prasimano, kad medžiai kalba kaip žmonės,
įsivaizduoja, kad žmonės susiformuoja iš akmenų
kaip iš sėklų ir kad kiekviena forma gali
pavirsti bet kuria kita forma, o jo protas tam visai
nesipriešina. Panašiai ir tie, kurie dieviškąją prigimtį
suplaka su žmogiškąja, lengvai priskiria Dievui žmogiškąsias emocijas, ypač kol nežino, kokiu
būdu emocijos kyla sieloje. Bet jei žmonės apmąstytų
substancijos prigimti, tai nė kiek neabejotų
7 teoremos teisingumu; negana to, ši teorema visiems
taptų aksioma ir būtų priskirta prie visuotinai
pripažintų žinių. Juk tada substancija būtų
laikoma tai, kas egzistuoja savaime ir suvokiama
savaime, t.y. tai, kam pažinti nereikia kito daikto
pažinimo. O modifikacijomis būtų laikoma tai, kas
yra kitame ir kieno sąvoka sudaroma iš daikto,
kuriame jos yra, sąvokos. Todėl mes galime turėti
ir neegzistuojančių modifikacijų teisingas idėjas,
nes nors jos už intelekto faktiškai neegzistuoja,
tačiau jų esmė kame nors kitame išreikšta taip,
kad jos gali būti suvoktos remiantis tuo kitu. O
substancijų teisingumas už intelekto glūdi tik jose
pačiose, nes jos suvokiamos pačios savaime. Vadinasi,
jei kas sakytų, kad turi aiškią ir tikslią,
t.y. teisingą, substancijos idėją ir vis dėlto abejoja,
ar tokia substancija egzistuoja, tai iš tikrųjų būtų
tas pat, kaip jei jis sakytų, kad turi teisingą idėją
ir vis dėlto abejoja, ar ji nėra klaidinga (tai akivaizdu
kiekvienam pakankamai apie tai susimąstančiam).
Arba jei kas manytų, kad substancija
sukurta, tai kartu jis manytų, jog klaidinga idėja
tapo teisinga, - nieko beprasmiškesnio už šitai
tikrai negalima sumanyti. Todėl ir būtina pripažinti,
kad substancijos egzistavimas, kaip ir jos
esmė, yra amžina tiesa.
Iš to dar ir kitu būdu galima padaryti išvadą,
kad tos pačios prigimties substancija egzistuoja
tik viena, ir aš manau, kad verta tai parodyti. Bet
kad tai atliktume tvarkingai, reikia pažymėti, 
jog 1) tikslus kurio nors daikto apibrėžimas apima ir
išreiškia vien tik apibrėžiamo daikto prigimtį. Iš
to išplaukia, kad 2) joks apibrėžimas neapima ir
neišreiškia kokio nors tikslaus atskirų daiktų skaičiaus,
nes jis išreiškia tik apibrėžiamo daikto prigimtį.
Pavyzdžiui, trikampio apibrėžimas išreiškia
tik trikampio prigimtį, o ne kokį nors tikslų
trikampių skaičių. 3) Pažymėtina, kad būtinai yra
apibrėžta kiekvieno egzistuojančio daikto priežastis,
dėl kurios jis egzistuoja. 4) Pagaliau reikia
pažymėti, kad ši priežastis, dėl kurios koks nors
daiktas egzistuoja, arba turi glūdėti pačioje prigimtyje
ir egzistuojančio daikto apibrėžime (kaip
tik dėl to, kad jo prigimčiai būdinga egzistuoti),
arba turi būti už jos.
Iš šių teiginių išplaukia, kad jei gamtoje egzistuoja
koks nors tikslus skaičius atskirų daiktų,
tai būtinai turi būti priežastis, kodėl egzistuoja
kaip tik tas jų skaičius, o ne daugiau ir ne mažiau.
Jei, pavyzdžiui, gamtoje egzistuoja 20 žmonių
(didesnio aiškumo dėlei aš tariu, kad jie egzistuoja
vienu metu ir kad anksčiau kiti žmonės
gamtoje neegzistavo), tai nepakaks (norint pagrįsti,
kodėl egzistuoja 20 žmonių) kaip priežastį nurodyti
žmogaus prigimtį apskritai, bet dar reikės
nurodyti priežastį, kodėl jų egzistuoja 20 ir nei
daugiau, nei mažiau, nes (pagal 3 punktą) būtinai
turi būti kiekvieno iš jų priežastis, dėl kurios jis
egzistuoja. Bet ši priežastis (pagal 2 ir 3 punktus)
negali glūdėti pačioje žmogaus prigimtyje, nes teisingame
žmogaus apibrėžime neglūdi skaičius 20.
Iš tikrųjų (pagal 4 punktą) priežastis, kodėl egzistuoja
šie 20 žmonių, taigi ir kodėl egzistuoja
kiekvienas iš jų, būtinai turi būti už kiekvieno iš
jų; todėl reikia daryti kategorišką išvadą, kad visa,
kieno prigimtis gali egzistuoti daugelyje atskirų
daiktų, būtinai turi turėti išorinę savo egzistavimo
priežastį. Taigi, kadangi substancijos
prigimčiai (kaip parodyta šiame paaiškinime) būdinga
egzistuoti, tai jos apibrėžime turi glūdėti
būtinas egzistavimas ir, vadinasi, iš paties jos apibrėžimo
turi būti išsamprotaujamas jos egzistavimas.
Bet iš jos apibrėžimo (kaip jau parodėme 2
ir 3 punktuose) negali išplaukti kelių substancijų
egzistavimas; taigi iš jo būtinai išplaukia, kad tos
pačios prigimties substancija egzistuoja tik viena,
kaip ir buvo sakyta.

9. teorema:
Kuo daugiau koks nors daiktas turi realumo, arba
būties, tuo daugiau jam būdinga atributų.
Įrodymas:: Tai aišku iš 4 apibrėžimo.

10. teorema:
Kiekvienas vienos substancijos atributas turi būti
suvokiamas pats savaime.
. Įrodymas:: Juk atributas yra tai, ką intelektas
substancijoje suvokia sudarant jos esmę (pagal
4 apibr.); taigi jis turi būti suvokiamas pats savaime
(pagal 3 apibr.). Tai ir reikėjo įrodyti.
Pastaba. Iš to paaiškėja, kad nors du atributai
suvokiami kaip realiai skirtingi, t.y. vienas be kito, vis dėlto negalime iš to daryti išvados, kad jie
sudaro du esinius, arba dvi skirtingas substancijas.
Juk substancijos prigimtis tokia, kad kiekvienas
jos atributas suvokiamas pats savaime, nes
visi substancijos turimi atributai visada buvo joje
kartu ir vienas negalėjo būti kito sukurtas, bet
kiekvienas išreiškia substancijos realumą, arba jos
būtį. Taigi anaiptol nebus nesąmonė vienai substancijai
priskirti daugelį atributų; net ir gamtoje
nėra nieko aiškesnio už tai, kad kiekvienas esinys
turi būti suvokiamas kokio nors atributo požiūriu,
ir kuo labiau jam būdingas realumas, arba būtis,
tuo daugiau jis turi atributų, išreiškiančių ir būtinumą,
arba amžinumą, ir begalybę. Taigi nėra
nieko aiškesnio už tai, kad absoliučiai begalinis
esinys būtinai turi būti apibrėžiamas (kaip išdėstėme
6 apibr.) kaip esinys, susidedantis iš begalinio
skaičiaus atributų, kurių kiekvienas išreiškia
kokią nors amžiną ir begalinę esmę. O jei kas
paklaustų, iš kokio požymio mes galime pažinti
substancijų skirtingumą, tai tegul perskaito toliau
pateikiamas teoremas, parodančias, kad visatoje
egzistuoja tik viena substancija ir ji yra
absoliučiai begalinė, todėl veltui ieškotume tokio
požymio.

11. teorema:
Dievas, arba substancija, susidedanti iš begalės atributų,
kurių kiekvienas išreiškia amžinų ir begalinę esmę,
būtinai egzistuoja.
Įrodymas:: Kas šią teoremą neigia, tegul įsivaizduoja,
jei tai įmanoma, kad Dievas neegzistuoja. Vadinasi (pagal 7 aks.), jo esmėje neglūdi egzistavimas.
Bet tai (pagal 7 aks.) neįmanoma; taigi
Dievas būtinai egzistuoja. Tai ir reikėjo įrodyti.
Kitas Įrodymas:: Kiekvienam daiktui turi būti
nurodyta priežastis arba pagrindas tiek kodėl jis
egzistuoja, tiek kodėl neegzistuoja. Jei, pavyzdžiui,
egzistuoja trikampis, tai turi būti pagrindas arba
priežastis, kodėl jis egzistuoja; o jei jis neegzistuoja,
tai taip pat turi būti pagrindas arba priežastis,
kliudanti jam egzistuoti arba jo egzistavimą sunaikinanti.
Sis pagrindas arba priežastis turi glūdėti
arba daikto prigimtyje, arba už jos. Antai
pagrindą, kodėl neegzistuoja keturkampis apskritimas,
nurodo pati jo prigimtis: būtent todėl, kad
jame glūdi prieštaravimas. Kita vertus, substancijos
egzistavimas taip pat kyla iš pačios jos prigimties,
kurioje glūdi būtent egzistavimas (žr.
7 teor.). O apskritimo ar trikampio egzistavimo
arba neegzistavimo pagrindas kyla ne iš jų prigimties,
bet iš visos kūniškosios prigimties tvarkos:
juk iš jos turi kilti tai, kad trikampis arba
būtinai jau egzistuoja, arba jo egzistavimas dabar
negalimas. Tai savaime aišku. Iš to išplaukia, kad
būtinai egzistuoja tai, kam nėra jokio pagrindo ar
priežasties, kuri kliudytų egzistuoti. Tad jei negali
būti jokio pagrindo ar priežasties, kliudančios
Dievui egzistuoti arba sunaikinančios jo egzistavimą,
tai iš viso to reikia daryti išvadą, kad jis
būtinai egzistuoja. O jei toks pagrindas arba priežastis
būtų, tai ji turėtų būti arba pačioje Dievo
prigimtyje, arba už jos, t.y. kitos prigimties kitoje
substancijoje. Juk jei ji būtų tos pačios prigimties, tai kartu jau būtų pripažįstama, kad Dievas yra.
Tačiau kitos prigimties substancija negalėtų su
Dievu turėti nieko bendro (pagal 2 teor.) ir todėl
negalėtų jo egzistavimo nei pagrįsti, nei sunaikinti.
Vadinasi, kadangi pagrindas arba priežastis,kuri
sunaikinu Dievo egzistavimą, negali būti už Dievo
prigimties, tai ji, jei Dievas tikrai neegzistuoja,
būtinai turi būti pačioje jo prigimtyje, kurioje dėl
to glūdėtų prieštaravimas. Bet šitai teigti apie absoliučiai
begalinį ir nepaprastai tobulą esinį yra
nesąmonė. Vadinasi, nei Dieve, nei už Dievo nėra
priežasties ar pagrindo, kuris sunaikintų jo egzistavimą,
ir todėl Dievas būtinai egzistuoja. Tai ir
reikėjo įrodyti.
Kitas Įrodymas:: Galimybė neegzistuoti yra negalia;
priešingai, galimybė egzistuoti yra galia (tai
savaime suprantama). Tad jei tai, kas jau būtinai
egzistuoja, būtų tik baigtiniai esiniai, tai, vadinasi,
baigtinių esinių galia būtų didesnė už absoliučiai
begalinio esinio galią, o tai (savaime aišku) -
nesąmonė. Vadinasi, arba niekas neegzistuoja, arba
taip pat būtinai egzistuoja absoliučiai begalinis
esinys. Tačiau mes patys egzistuojame arba
savaime, arba kitame, būtinai egzistuojančiame
(žr. 1 aks. ir 7 teor.). Vadinasi, absoliučiai begalinis
esinys, t.y. (pagal 6 apibr.) Dievas, būtinai
egzistuoja. Tai ir reikėjo įrodyti.
Pastaba. Pastarajame įrodyme Dievo egzistavimą
aš norėjau išdėstyti a posteriori, kad šis įrodymas
būtų lengviau suprantamas, tačiau ne todėl,
kad Dievo egzistavimas neišplauktų iš to paties
pagrindo a priori. Juk kadangi galimybė egzistuoti yra galia, tai iš to išplaukia, kad kuo daugiau
realumo turi kurio nors daikto prigimtis, tuo daugiau
ji pati turi jėgų egzistuoti; tad absoliučiai
begalinis esinys, arba Dievas, iš paties savęs turi
absoliučiai begalinę galią egzistuoti, ir dėl to jis
absoliučiai egzistuoja.
Tačiau daugelis galbūt nelengvai įžvelgs šio įrodymo
akivaizdumą, nes įpratę apmąstyti tik tokius
daiktus, kurie atsiranda dėl išorinių priežasčių:
jie mato, kad tie daiktai, kurie greitai atsiranda,
t.y. kurie lengvai egzistuoja, taip pat lengvai ir
žūva, ir priešingai - jie mano, kad sunkiau atsiranda,
t.y. ne taip lengvai ima egzistuoti, tie daiktai,
kurių prigimtį jie laiko sudėtingesne. O kad
juos nuo šių prietarų išvaduočiau, man čia nereikia
nurodyti nei kokia prasme yra teisingas posakis
„kas greitai atsiranda, greitai ir žūva“, nei to,
ar visos prigimties atžvilgiu viskas vienodai lengva,
ar ne. Pakanka tik pažymėti, kad aš čia kalbu
ne apie dėl išorinių priežasčių atsirandančius daiktus,
bet tik apie substancijas, kurių (pagal 6 teor.)
negali sukurti jokia išorinė priežastis. Juk daiktai,
atsirandantys dėl išorinių priežasčių, nesvarbu,
ar juos sudaro daug, ar mažai dalių, visą savo
tobulumą arba realumą įgyja dėl išorinės priežasties
galios, taigi jų egzistavimas kyla vien tik iš
išorinės priežasties tobulumo, o ne iš jų pačių tobulumo.
Tuo tarpu substancija, priešingai, viso savo
tobulumo neįgyja iš jokios išorinės priežasties,
todėl ir jos egzistavimas turi kilti vien tik iš jos
prigimties, kuri dėl to yra ne kas kita, kaip jos
esmė.Taigi tobulumas nepanaikina daikto egzistavimo,
bet veikiau jį numato, o netobulumas, priešingai,
jį panaikina; vadinasi, jokio daikto egzistavimu mes negalime būti labiau tikri negu absoliučiai
begalinio, arba tobulo, esinio, t.y. Dievo,
egzistavimu. Juk kadangi jo esmė šalina kiekvieną
netobulumą ir joje glūdi absoliutus tobulumas,
tai kartu ji pašalina visas priežastis abejoti jo egzistavimu
ir suteikia didžiausią tikrumą dėl jo egzistavimo.
Aš manau, kad tai įžvelgs ir bent kiek
atidesnis skaitytojas.

12. teorema:
Iš jokio teisingai suprantamo substancijos atributo
negali išplaukti, kad substancija gali būti dalijama.
Įrodymas:: Juk dalys, į kurias būtų dalijama
taip suprantama substancija, arba išsaugos substancijos
prigimtį, arba neišsaugos. Pirmuoju atveju
(pagal 8 teor.) kiekviena dalis turėtų būti
begalinė ir (pagal 6 teor.) savęs priežastis, ir (pagal
5 teor.) ją sudarytų skirtingas atributas. Bet
tada iš vienos substancijos galėtų susidaryti daug
substancijų, o tai (pagal 6 teor.) neįmanoma. Be
to, dalys (pagal 2 teor.) neturėtų nieko bendro su
savo visuma, o visuma (pagal 4 apibr. ir 10 teor.)
galėtų ir egzistuoti, ir būti suvokiama be savo dalių,
niekas negalės suabejoti, kad tai nesąmonė.
Tarus antrąjį atvejį, būtent kad dalys neišsaugo
substancijos esmės, padalyta į lygias dalis substancija
prarastų substancijos prigimtį ir liautųsi
egzistavusi, o tai (pagal 7 teor.) neįmanoma.

13. teorema:
Absoliučiai begalinė substancija nedali.
Įrodymas:: Juk jei ji būtų dali, tai dalys, į kurias
ji būtų dalijama, arba išsaugos absoliučiai
begalinės substancijos prigimtį, arba neišsaugos.
Pirmuoju atveju gauname daugelį tos pačios prigimties
substancijų, o tai (pagal 5 teor.) neįmanoma.
Jei tariamas antrasis atvejis, tai (kaip anksčiau
pasakyta) absoliučiai begalinė substancija
galės liautis egzistuoti, o tai (pagal 11 teor.) taip
pat neįmanoma.
Priedas:: Iš to išplaukia, kad kiekviena substancija,
taigi ir kūniškoji substancija, kiek ji yra substancija,
nedali.
Pastaba. Kad substancija nedali, dar paprasčiau
suprasti vien iš to, jog substancijos prigimtis
gali būti suvokiama tik kaip begalinė, tuo tarpu
substancijos dalimi gali būti įsivaizduojama tik
baigtinė substancija, o tai (pagal 8 teor.) yra aiškus
prieštaravimas.

14. teorema:
Išskyrus Dievą, jokia substancija negali nei egzistuoti,
nei būti suvokiama.
Įrodymas:: Kadangi Dievas yra absoliučiai begalinis
esinys ir negalima neigti nė vieno substancijos
esmę išreiškiančio jo atributo (pagal 6 teor.),
ir jis būtinai egzistuoja (pagal 11 teor.), tai jei, be
Dievo, būtų kokia nors substancija, ją reikėtų aiškinti
remiantis kuriuo nors Dievo atributu; tad
egzistuotų dvi tą patį atributą turinčios substancijos,
o tai (pagal 5 teor.) neįmanoma. Todėl už Dievo negali būti jokios substancijos, taigi tokios
substancijos negalima ir suvokti. Juk jeigu ją būtų
galima suvokti, būtinai reikėtų ją suvokti kaip
egzistuojančią, o tai (pagal pirmąją šio įrodymo
dalį) neįmanoma. Vadinasi, už Dievo jokia substancija
negali nei egzistuoti, nei būti suvokiama.
Tai ir reikėjo įrodyti.
1 priedas. Iš to aiškiausiai išplaukia, pirma,
kad Dievas yra vienintelis, t.y. (pagal 6 apibr.)
visatoje egzistuoja tik viena substancija ir ji absoliučiai
begalinė, kaip jau pažymėjome 10 teoremos
pastaboje.
2 priedas. Išplaukia, antra, kad tįsus daiktas ir
mąstantis daiktas yra arba Dievo atributai, arba
(pagal 1 aks.) Dievo atributų būsenos.

15. teorema:
Visa, kas egzistuoja, egzistuoja Dieve, ir be Dievo
niekas negali nei egzistuoti, nei būti suvokiama.
Įrodymas:: Išskyrus Dievą, neegzistuoja ir negali
būti suvokiama jokia kita substancija (pagal
14 teor.), t.y. (pagal 3 apibr.) daiktas, kuris egzistuoja
pats savaime ir savaime yra suvokiamas. O
modusai (pagal 5 apibr.) be substancijos negali
nei egzistuoti, nei būti suvokiami; vadinasi, jie
gali egzistuoti tik dieviškojoje prigimtyje ir tik per
ją gali būti suvokiami1. Bet, išskyrus substancijas
ir modusus, niekas neegzistuoja (pagal 1 aks.).
Taigi be Dievo niekas negali nei egzistuoti, nei
būti suvokiama. Tai ir reikėjo įrodyti. Pastaba. Kai kurie Dievą įsivaizduoja maždaug
kaip žmogų - susidedantį iš kūno bei sielos ir
pavaldų aistroms. Bet jau iš to, kas įrodyta, pakankamai
aišku kaip labai jie nutolę nuo Dievo
teisingo pažinimo. Tačiau juos aš palieku nuošalyje.
Juk visi, kuriuo nors būdu apmąstę dieviškąją
prigimtį, neigia Dievo kūniškumą. Jie tai geriausiai
pagrindžia tuo, kad kūną mes suprantame
kaip tam tikrą dydį, turintį ilgį, plotį bei gylį ir
apribotą kokia nors figūra; o apie Dievą, būtent
apie absoliučiai begalinį esinį, nieko absurdiškesnio
už šitai negalima pasakyti. Tačiau kiti jų samprotavimai,
kuriais mėginama įrodyti tą patį, aiškiai
rodo, kad jie pačią kūniškąją, arba tįsią,
substanciją visiškai pašalina iš dieviškosios prigimties
ir laiko ją Dievo sukurta. Bet kokios dieviškosios
galios ji galėjo būti sukurta, to jie visiškai
nežino, ir tai aiškiai rodo, kad jie patys
nesupranta to, ką kalba. O aš bent jau, manau,
pakankamai aiškiai įrodžiau (žr. 6 teor. pr. ir
8 teor. 2 past.), kad jokia substancija negali būti
kieno nors kito padaryta ar sukurta. Be to,
14 teoremoje parodėme, kad, išskyrus Dievą, jokia
substancija negali nei egzistuoti, nei būti suvokiama,
ir iš to padarėme išvadą, kad tįsi substancija
sudaro vieną iš begalės Dievo atributų.
Tačiau kad dalyką išsamiau išaiškinčiau, aš paneigsiu
priešininkų argumentus, kuriuos visus galima
apibendrinti taip.
Pirma, jie mano, kad kūniškoji substancija, kiek
ji yra substancija, susideda iš dalių, ir todėl neigia,
kad ji gali būti begalinė ir, vadinasi, būdinga
Dievui. Tai aiškina gausiais pavyzdžiais, iš kurių čia vieną kitą pateiksiu. Jei, sako, kūniškoji substancija
begalinė, tai įsivaizduokime, kad ji padalyta
į dvi dalis, kurių kiekviena bus arba baigtinė,
arba begalinė. Pirmuoju atveju begalybė susidėtų
iš dviejų baigtinių dalių, o tai nesąmonė. Antruoju
atveju turėtume begalybę, kuri būtų dvigubai
didesnė už kitą begalybę, o tai taip pat nesąmonė.
Be to, sako, kad begalinį dydį matuojant dalimis,
lygiomis pėdai, jis turėtų susidėti iš begalybės tokių
dalių, ir tą patį gautume, jei imtume jį matuoti
dalimis, lygiomis coliui, o todėl vienas begalinis
skaičius bus 12 kartų didesnis už kitą begalinį.
Pagaliau įrodinėja, kad jei įsivaizduosime dvi linijas
AB ir AC, nubrėžtas iš kurio nors begalinio
dydžio vieno taško ir iš pradžių esančias tam tikru
bei apibrėžtu atstumu viena nuo kitos, ir tęsime
jas į begalybę, tai žinoma, kad atstumas tarp
B ir C nuolat didės ir pagaliau iš apibrėžto taps
neapibrėžtu. Kadangi šie absurdai, kaip manoma,
kyla iš begalinio dydžio prielaidos, tai daroma išvada,
kad kūniškoji substancija turi būti baigtinė
ir, vadinasi, nepriklauso Dievo esmei.
{PAVEIKSLIUKAS}
Antrasis argumentas taip pat siejamas su Dievo
aukščiausiuoju tobulumu. Juk, sakoma, Dievas, kaip visiškai tobulas esinys, negali kentėti; o
kūniškoji substancija, kadangi ji dali, gali kentėti;
vadinasi, ji nepriklauso Dievo esmei.
Tokie yra argumentai, kuriuos aš aptinku išdėstytus
rašytojų ir kuriais mėginama įrodyti, kad
kūniškoji substancija neverta dieviškosios prigimties
ir negali jai priklausyti2. Tačiau kas bus deramai
dėmesingas, tas pastebės, kad aš į tai jau
atsakiau, kadangi šie argumentai grindžiami vien
tik prielaida, jog kūniškoji substancija susideda iš
dalių, o aš jau parodžiau, kad tai neįmanoma
(12 teor. ir 13 teor. pr.). Be to, jei kas panorės
dalyką gerai apgalvoti, tai pamatys, jog visos tos
nesąmonės (aš jau nediskutuoju, kad visa tai -
nesąmonės), iš kurių norėta išsamprotauti tįsios
substancijos baigtinumą, išplaukia visai ne iš to,
kad tariamas begalinis dydis, bet kyla iš prielaidos,
kad begalinis dydis išmatuojamas ir susideda
iš baigtinių dalių. Todėl iš nesąmonių, kylančių
priėmus šią prielaidą, jie tegalėjo padaryti išvadą,
kad begalinis dydis nėra išmatuojamas ir negali
susidėti iš baigtinių dalių. O tai yra tas pat, ką
mes jau anksčiau (12 teor. ir t.t.) įrodėme. Todėl
į mus atgręžtas ginklas iš tikrųjų nukreiptas į
juos. Tad jei iš tos savo nesąmonės jie vis dėlto
nori daryti išvadą, kad tįsi substancija turi būti
baigtinė, tai jie iš tiesų daro tą patį kaip ir tas,
kuris, įsivaizdavęs apskritimą turint kvadrato savybes,
iš to darytų išvadą, kad apskritimas neturi
centro, iš kurio iki apskritimo nubrėžtos linijos
visos būtų lygios. Juk kūniškąją substanciją, kuri
gali būti suprantama tik kaip begalinė, vientisa ir
nedali (žr. 8, 5 ir 12 teor.), jie supranta kaip susidedančią iš baigtinių dalių, įvairią ir dalią, kad
padarytų išvadą, jog ji baigtinė. Taip ir kiti, liniją
įsivaizduojantys susidedančią iš taškų, moka sugalvoti
daugybę argumentų, parodančių, kad linijos
negalima be galo dalyti. Ir iš tiesų teigti, kad
kūniškoji substancija susideda iš kūnų arba dalių,
yra ne mažesnė nesąmonė negu teigti, kad
kūnas susideda iš paviršių, paviršiai - iš linijų,
pagaliau linijos - iš taškų.
Tai turi pripažinti visi, kurie žino, kad aiškus
protas neklysta, o pirmiausia tie, kurie neigia esant
tuštumą. Juk jei kūniškoji substancija galėtų būti
dali taip, kad jos dalys iš tikrųjų būtų skirtingos,
tai kodėl tada viena dalis negalėtų būti sunaikinta,
o kitos dalys išliktų susijusios tarpusavyje kaip
ir anksčiau? Ir kodėl visos dalys turi būti taip
suderintos, kad tarp jų nebūtų tuštumos? Daiktai,
kurie realiai skiriasi vienas nuo kito, tikrai gali
egzistuoti vienas be kito ir likti šiame būvyje. Tačiau
kadangi gamtoje nėra tuštumos (apie tai kitoje
vietoje)3, bet visos dalys turi būti taip susijungusios,
kad tuštumos nebūtų, tai iš to taip pat
išplaukia, kad šios dalys negali būti realiai perskirtos,
t.y. kad kūniškoji substancija, kiek ji yra
substancija, negali būti dali.
Tačiau jei kas paklaus, kodėl mes iš prigimties
taip linkę dydį dalyti? Jam atsakau, kad dydį mes
suprantame dvejopai, būtent: abstrakčiai, arba paviršutiniškai - taip, kaip jį įsivaizduojame, arba
kaip substanciją - tai įmanoma tik intelektu. Tad
jei dydį imame tokį, kokį jį įsivaizduojame, o taip
būna dažnai ir mums yra lengviau, tai aptinkame,
kad jis baigtinis, dalus ir sudarytas iš dalių.
O jei dydį imame tokį, koks jis yra intelekte, ir jį
suprantame kaip substanciją - o tai gana sunku, - tada, kaip jau pakankamai įrodėme, aptinkame,
kad jis begalinis, vientisas ir nedalus. Tai
bus pakankamai aišku kiekvienam, kuris moka
atskirti vaizduotę nuo intelekto, ypač jei dar įsidėmėjo,
kad materija visur ta pati ir kad jos dalys
skiriamos tik tiek, kiek mes įsivaizduojame egzistuojant
įvairias jos būsenas, todėl jos dalys skiriasi
tik modaliai, o ne realiai. Pavyzdžiui, mes suvokiame,
kad vanduo, kiek jis yra vanduo, dalus
ir kad jo dalys viena nuo kitos atsiskiria, tačiau
kiek jis yra kūniška substancija, tai neįmanoma,
nes kaip toks jis negali nei skirstytis, nei dalytis.
Toliau, vanduo, kiek jis yra vanduo, atsiranda ir
nyksta, tačiau kaip substancija jis nei atsiranda,
nei nyksta.
Manau, kad kartu aš atsakiau ir į antrąjį argumentą,
nes ir jis remiasi tuo, kad materija, kadangi
ji yra substancija, dali ir susideda iš dalių.
Ir net jei šito nebūtų, tai nežinau, kodėl materija
būtų neverta dieviškosios prigimties; juk (pagal
14 teor.) už Dievo negali būti jokios substancijos,
kurios poveikį materija galėtų patirti. Visa, aš sakau,
egzistuoja Dieve ir visa, kas vyksta, vyksta
vien tik pagal begalinės Dievo prigimties dėsnius
ir išplaukia iš jo esmės būtinumo (tai tuojau parodysiu).
Todėl niekaip negalima teigti, kad Dievas
patiria kito poveikį arba kad tįsi substancija
neverta dieviškosios prigimties, nors ir numatomas
jos dalumas, jei tik pripažįstamas jos amžinumas
ir begalybė. Bet apie tai dabar pakaks.

16. teorema:
Iš dieviškosios prigimties būtinumo turi begale būdų
kilti begalinis daugis (t.y. visa, kas tik gali būti
begalinio intelekto objektas).
Įrodymas:: Ši teorema turi būti aiški kiekvienam,
jei tik atkreipiamas dėmesys į tai, kad iš
kurio nors daikto duotojo apibrėžimo intelektas
išveda daugelį savybių, kurios iš tikrųjų iš jo (t.y.
iš pačios daikto esmės) būtinai išplaukia, o savybių
bus tuo daugiau, kuo daugiau realumo išreiškia
daikto apibrėžimas, t.y. kuo daugiau realumo
glūdi apibrėžiamo daikto esmėje. O kadangi dieviškoji
prigimtis turi absoliučiai begalinį skaičių
atributų (pagal 6 teor.), kurių kiekvienas taip pat
išreiškia begalinę savo rūšies esmę, tai, vadinasi,
iš jos būtinumo begale būdų būtinai turi kilti begalinis
daugis (t.y. visa, kas tik gali būti begalinio
intelekto objektas). Tai ir reikėjo įrodyti.
1 priedas. Iš to išplaukia, pirma, kad Dievas
yra visų daiktų, galinčių būti begalinio intelekto
objektu, veikiančioji priežastis.
2 priedas. Išplaukia, antra, kad Dievas yra savaiminė,
o ne atsitiktinė priežastis.
3 priedas. Išplaukia, trečia, kad Dievas yra absoliučiai
pirmoji priežastis.

17. teorema:
Dievas veikia vien tik pagal savo prigimties dėsnius
ir be kieno nors prievartos. Įrodymas:: Ką tik 16 teoremoje parodėme, kad
vien tik iš dieviškosios prigimties būtinumo arba
(tai tas pat) vien tik iš jo prigimties dėsnių besąlygiškai
kyla begalinis daugis; be to, 15 teoremoje
įrodėme, kad be Dievo niekas negali nei egzistuoti,
nei būti suvokta, bet kad visa egzistuoja Dieve.
Todėl už jo negali būti nieko, kas jį determinuotu
ar priverstų veikti; taigi Dievas veikia vien tik
pagal savo prigimties dėsnius ir be kieno nors prievartos.
Tai ir reikėjo įrodyti.
1 priedas. Iš to išplaukia, pirma, kad nėra jokios
priežasties, kuri išoriškai arba vidujai Dievą
skatintu veikti, išskyrus jo prigimties tobulumą.
2 priedas. Išplaukia, antra, kad vien tik Dievas
yra laisva priežastis. Juk vienas tik Dievas egzistuoja
dėl pačios savo prigimties būtinumo (pagal
11 teor. ir 14 teor. 1 pr.) ir dėl pačios savo prigimties
būtinumo veikia (pagal ankstesnę teor.). Taigi
(pagal 7 apibr.) vienas tik Dievas yra laisva
priežastis. Tai ir reikėjo įrodyti.
Pastaba. Kiti mano, jog Dievas yra laisva priežastis
dėl to, kad, jų manymu, jis gali padaryti
taip, jog tai, kas, kaip sakėme, kyla iš jo prigimties,
t.y. yra jo galioje, neįvyktų arba jis pats to
nepadarytų. Bet tai yra tas pat kaip sakyti, jog
Dievas gali padaryti, kad iš trikampio prigimties
nekiltų jo trijų kampų lygybė dviem statiesiems
kampams arba kad iš duotosios priežasties nekiltų
padarinys, o tai nesąmonė.
Savo ruožtu aš toliau parodysiu be šios teoremos
pagalbos, kad Dievo prigimčiai nebūdingas
nei intelektas, nei valia. Tiesa, aš žinau, kad yra
daug tokių, kurie mano galį įrodyti aukščiausiojo
intelekto ir laisvos valios būdingumą Dievo prigimčiai;
jie teigia nežiną nieko tobulesnio, ką galėtų
priskirti Dievui, negu tai, kas mumyse yra
didžiausias tobulumas. Kita vertus, nors jie Dievą
įsivaizduoja iš tikrųjų pasižymintį didžiausiu išmintingumu,
tačiau netiki, kad jis galėtų suteikti
egzistavimą viskam, ką iš tikrųjų mąsto, nes jie
mano, kad šitaip būtų sunaikinta Dievo galybė.
Jie sako: jei Dievas sukurtų visa, kas yra jo intelekte,
tada jis daugiau nieko negalėtų kurti, o tai,
jų nuomone, prieštarauja Dievo visagalybei. Todėl
jie labiau linkę Dievą laikyti viskam indiferentišku
ir nekuriančiu nieko, išskyrus tai, ką nusprendė
sukurti viena besąlygiška valia.
Tačiau aš manau pakankamai aiškiai parodęs
(žr. 16 teor.), kad iš aukščiausiosios Dievo galybės,
kitaip tariant, iš begalinės jo prigimties begale
būdų ištekėjo begalinis daugis, t.y. būtinai ištekėjo
visa arba taip pat būtinai visada kyla - lygiai
taip pat, kaip iš trikampio prigimties nuo amžių
ir amžinai išplaukia, kad trys jo kampai lygūs
dviem statiesiems. Todėl Dievo visagalybė buvo
veikli nuo amžių ir tokia veikli liks amžinai. Šitaip
Dievo visagalybė, bent mano požiūriu, laikoma
žymiai tobulesne. Negana to, pasirodo, kad
šito priešininkai (dera sakyti atvirai) Dievo visagalybę
neigia. Iš tiesų jie priversti pripažinti, kad
Dievas mąsto begalinį daugį kaip galimą sukurti,
tačiau niekad negalės jo sukurti. Juk antraip, t.y.
jei sukurtų viską, ką mąsto, pasak jų, išsemtų
savo visagalybę ir pasidarytų netobulas. Vadinsi, kad Dievą laikytų tobulu, jie kartu turi laikyti
jį negalinčiu padaryti visko, ką aprėpia jo galybė.
Nežinau, ar galima išgalvoti ką nors absurdiškesnio
ar labiau prieštaraujančio Dievo visagalybei.
O dabar pasakysiu dar kai ką apie intelektą ir
valią, kuriuos visuotinai priskiriame Dievui. Jei
būtent intelektas ir valia būdingi amžinajai Dievo
esmei, tai šiuos atributus, žinoma, reikia suprasti
kiek kitaip, negu žmonės paprastai supranta. Juk
intelektas ir valia, kurie sudarytų Dievo esmę, turėtų
kaip dangus nuo žemės skirtis nuo mūsų intelekto
ir mūsų valios ir negalėtų būti niekuo į
juos panašūs, išskyrus pavadinimą, t.y. tik tiek,
kiek vienas kitą atitinka Šuo dangaus konsteliacijoje
ir šuo - lojantis gyvulys. Tai įrodysiu taip.
Jei intelektas būdingas dieviškajai prigimčiai,
tai jis negali, kaip mūsų intelektas, iš prigimties
būti paskesnis už mąstomus daiktus (kaip daugelis
mano) arba egzistuoti tuo pačiu metu su jais,
nes Dievas pirmesnis už visus daiktus priežastingumu
(pagal 16 teor. 1 pr.). Priešingai, tiesa ir
formali daiktų esmė tokia yra todėl, kad ji tokia
Dievo intelekte egzistuoja objektyviai4. Todėl Dievo
intelektas, kiek jis suprantamas kaip sudarantis
Dievo esmę, iš tikrųjų yra daiktų priežastis -
tiek jų esmės, tiek egzistavimo. Atrodo, kad tai
pastebėjo ir tie, kurie pripažino, kad Dievo intelektas,
valia ir galia yra viena ir tas pat. Tad jei
Dievo intelektas yra vienintelė daiktų priežastis,
būtent (kaip parodėme) ir jų esmės, ir egzistavimo,
tai jis būtinai turi skirtis nuo jų tiek esmės,
tiek egzistavimo atžvilgiu. Juk tai, kas priežasties
sukelta, skiriasi nuo savo priežasties kaip tik tuo,
ką iš jos gauna. Pavyzdžiui, žmogus yra kito žmogaus
egzistavimo, o ne jo esmės priežastis, nes ši
esmė yra amžina tiesa. Todėl savo esme jie abu
gali būti visai vienodi, bet turi skirtis egzistavimo
požiūriu. Ir todėl jei vieno egzistavimas baigsis,
tai dėl to kito egzistavimas nesibaigs; bet jei vieno
esmė galėtų būti sunaikinta ir tapti klaidinga, tai
būtų sunaikinta ir kito esmė. Todėl daiktas, būdamas
kurio nors padarinio ir esmės, ir egzistavimo
priežastimi, turi nuo tokio padarinio skirtis tiek
esme, tiek savo egzistavimu. Kadangi Dievo intelektas
yra mūsų intelekto ir esmės, ir egzistavimo
priežastis, tai jis, kiek jis suprantamas kaip sudarantis
dieviškąją esmę, nuo mūsų intelekto skiriasi
tiek esme, tiek egzistavimu ir negali su juo derėti
niekuo, išskyrus vardą, ką ir ketinome parodyti.
O dėl valios, tai kiekvienas lengvai gali pastebėti,
kad įrodoma tuo pačiu būdu.

18. teorema:
Dievas yra visų daiktų išliekanti, o ne laikina priežastis.
Įrodymas:: Visa, kas yra, yra Dieve ir turi būti
suvokiama per Dievą (pagal 15 teor.); taigi Dievas
(pagal 16 teor. 1 pr.) yra jame egzistuojančių daiktų
priežastis, - tai pirma. Be to, už Dievo negali būti
jokios kitos substancijos (pagal 14 teor.), t.y. (pagal
3 apibr.) daikto, kuris savaime egzistuotų už
Dievo, - tai antra. Vadinasi, Dievas yra visų daiktų
išliekanti, o ne laikina priežastis. Tai ir reikėjo
įrodyti.

19. teorema:
Dievas, kitaip tariant, visi Dievo atributai yra
amžini.
Įrodymas:: Juk Dievas (pagal 6 apibr.) yra substancija,
kuri (pagal 11 teor.) būtinai egzistuoja,
t.y. (pagal 7 teor.) jos prigimčiai būdingas egzistavimas,
arba (o tai tas pat) iš kurios apibrėžimo
išplaukia, kad ji egzistuoja. Taigi jis (pagal
8 apibr.) amžinas. Be to, Dievo atributais reikia
laikyti tai, kas (pagal 4 apibr.) išreiškia dieviškosios
substancijos esmę, t.y. tai, kas substancijai
būdinga: tas pats, aš sakau, turi glūdėti pačiuose
atributuose. Bet substancijos prigimčiai (kaip jau
įrodžiau 7 teor.) būdingas amžinumas; vadinasi,
kiekviename atribute turi glūdėti amžinumas, tad
jie visi amžini. Tai ir reikėjo įrodyti.
Pastaba. Ši teorema aiškiausiai išplaukia ir iš
būdo, kuriuo (11 teor.) įrodžiau Dievo egzistavimą:
šiuo įrodymu, kartoju, nustatoma, kad Dievo
egzistavimas, kaip ir jo esmė, yra amžina tiesa.
Pagaliau („Descartes’o filosofijos pradų“ 19 teor.)
Dievo amžinumą aš įrodžiau dar kitu būdu, ir nėra
reikalo čia jo kartoti.

20. teorema:
Dievo egzistavimas ir jo esmė - viena ir tas pat.
Įrodymas:: Dievas ir visi jo atributai (pagal
19 teor.) yra amžini, t.y. (pagal 8 apibr.) kiekvienas
iš jo atributų išreiškia egzistavimą. Taigi tie
patys Dievo atributai, kurie (pagal 4 apibr.) atskleidžia Dievo amžiną esmę, kartu atskleidžia jo
amžiną egzistavimą, t.y. tai, kas sudaro Dievo esmę,
tas pat kartu sudaro jo egzistavimą. Tad jo
egzistavimas ir esmė - viena ir tas pat. Tai ir
reikėjo įrodyti.
1 priedas. Iš to išplaukia, pirma, kad Dievo egzistavimas,
kaip ir jo esmė, yra amžina tiesa.
2 priedas. Išplaukia, antra, kad Dievas, kitaip
tariant, visi Dievo atributai - nekintami. Juk jei
jie kištų egzistavimo atžvilgiu, tai jie turėtų (pagal
20 teor.) kisti ir esmės atžvilgiu, t.y. (tai savaime
aišku) iš teisingų turėtų virsti klaidingais,
o tai nesąmonė.

21. teorema:
Visa, kas kyla iš kario nors Dievo atributo absoliučios
prigimties, turi egzistuoti visuomet ir nepabaigiamai,
kitaip tariant, dėl šio atributo visa tai yra amžina
ir neturi pabaigos.
Įrodymas:: Kas šią teoremą neigia, tegul įsivaizduoja,
jei tai įmanoma, kad kuriame nors Dievo
atribute iš jo absoliučios prigimties kyla kas nors
baigtinis ir riboto egzistavimo ar trukmės, pavyzdžiui,
Dievo idėja mąstyme. O mąstymas, kadangi
čia jis numatomas kaip Dievo atributas, yra būtinai
(pagal 11 teor.) savo prigimtimi begalinis. Bet
kiek jame glūdi Dievo idėja, tariama, kad mąstymas
yra baigtinis. Tačiau (pagal 2 apibr.) kaip
baigtinis jis gali būti suprantamas tik kaip ribojamas
paties mąstymo. Bet ribojamas ne paties
mąstymo, kiek jis sudaro Dievo idėją, nes šiuo
atžvilgiu jis tariamas esąs baigtinis. Vadinasi, ribojamas
mąstymo, kiek jame nėra Dievo idėjos,
kuris vis dėlto (pagal 11 teor.) būtinai turi egzistuoti.
Taigi turime mąstymą, kuriame nėra Dievo
idėjos, ir todėl iš Dievo prigimties, kiek ji yra absoliutus
mąstymas, būtinai neišplaukia Dievo idėja
(nes mąstymas suprgmtamas kaip sudarantis
Dievo idėją ir jos nesudgirantis). O tai prieštarauja
prielaidai. Todėl jei Dievo idėja mąstyme gir kas
nors kita (kad ir ką imtume, bus tas pat, nes įrodymas
bendras) kurigime nors Dievo atribute kyla
iš paties atributo absoliučios prigimties būtinumo,
tai tas dalykas būtinai turi būti begalinis. Tai
pirma.
Be to, tai, kas šiuo būdu kyla iš kurio nors
atributo prigimties būtinumo, negali būti ribotos
trukmės. Iš tiesų, jei kas nors šitai neigia, tegul
tgiria, kad kuriame nors Dievo atribute yra dalykas,
kylantis iš to atributo prigimties būtinumo,
pavyzdžiui, Dievo idėja mąstyme, ir tegul taria,
kad ji kada nors neegzistavo girba neegzistuos. Bet
kadangi tariama, kad mąstymas yra Dievo atributas,
tai jis turi egzistuoti ir būtinai, ir nekintamai
(pagal 11 teor. ir 20 teor. 2 pr.). Todėl už Dievo
idėjos trukmės ribų (nes tariama, kad ji kada nors
neegzistavo girba neegzistuos) mąstymas turės egzistuoti
be Dievo idėjos. Tačiau tai prieštarauja
prielaidai - juk tgiriama, kad iš duotojo mąstymo
būtinai kyla Dievo idėja. Vadinasi, Dievo idėja
mąstyme ar kas nors kita, kas būtinai kyla iš kurio
nors Dievo atributo absoliučios prigimties, negali
būti ribotos trukmės, bet dėl to atributo yra
amžina. Tai antra. Įsidėmėtina, kad tą pati reikia
teigti apie bet ką, kas kuriame nors Dievo atribute
būtinai kyla iš absoliučios Dievo prigimties.

22. teorema:
Bet kas, kylantis iš kurio nors Dievo atributo, kiek
jis patyrė tokią modifikaciją, kuri dėl to atributo egzistuoja
būtinai ir kaip begalinė, taip pat turi egzistuoti
būtinai ir kaip begalinis.
Įrodymas:: Ši teorema įrodoma tuo pačiu būdu,
kuriuo įrodyta ankstesnioji teorema.

23. teorema:
Kiekvienas modusas, kuris egzistuoja būtinai ir kaip
begalinis, būtinai turi kilti arba iš kurio nors Dievo
atributo absoliučios prigimties, arba iš kurio nors atributo,
pakeisto modifikacijos, kuri egzistuoja būtinai ir
kaip begalinė.
Įrodymas:: Juk modusas yra kame nors kitame
ir per jį turi būti suvokiamas (pagal 5 apibr.), t.y.
(pagal 15 teor.) jis egzistuoja vien tik Dieve ir tik
per Dievą gali būti suvokiamas. Vadinasi, jei modusas
suvokiamas kaip būtinai egzistuojantis ir
begalinis, tai viena ir kita turi būtinai kilti arba
būti suvokiama per kurį nors Dievo atributą, kiek
tas atributas suvokiamas kaip išreiškiantis egzistavimo
begalybę ir būtinumą, kitaip tariant (pagal
8 apibr. tai tas pat), amžinumą, t.y. (pagal
6 apibr. ir 19 teor.) kiek jis imamas absoliučiai.
Tad modusas, kuris egzistuoja būtinai ir kaip be
galinis, turi kilti iš kurio nors Dievo atributo absoliučios
prigimties - arba tiesiogiai (apie tai žr.
21 teor.), arba tarpininkaujant kuriai nors modifikacijai,
išplaukiančiai iš atributo absoliučios prigimties,
t.y. (pagal 22 teor.) tokios, kuri egzistuoja
būtinai ir kaip begalinė. Tai ir reikėjo įrodyti.

24. teorema:
Dievo sukurtų daiktų esmėje neglūdi egzistavimas.
Įrodymas:: Tai aišku iš 1 apibrėžimo. Juk tai,
kieno prigimtyje (žinoma, ją imant pačią savaime)
glūdi egzistavimas, yra savęs priežastis ir egzistuoja
vien tik dėl savo prigimties būtinumo.
Priedas:: Iš to išplaukia, jog Dievas yra ne tik
to, kad daiktai pradeda egzistuoti, priežastis, bet
ir to, kad jų egzistavimas tęsiasi toliau, kitaip tariant
(vartojant scholastikos terminą), Dievas yra
daiktu būsmo priežastis. Juk ar daiktai egzistuoja,
ar neegzistuoja, kiekvieną kartą mąstydami jų
esmę aptinkame, kad joje neglūdi nei egzistavimas,
nei trukmė; vadinasi, jų esmė negali būti nei
jų egzistavimo, nei jų trukmės priežastis. Tokia
priežastis tegali būti Dievas, kurio vienintelio prigimčiai
būdingas egzistavimas (pagal 14 teor. 1 pr.).

25. teorema:
Dievas yra ne tik daiktų egzistavimo, bet ir jų esmės
veikiančioji priežastis.
Įrodymas:: Jei tai neigtume, išeitų, kad Dievas
nėra daiktų esmės priežastis; taigi (pagal 4 aks.)
daiktų esmė galėtų būti įsivaizduojama be Dievo,
bet tai absurdiška (pagal 15 teor.). Vadinasi, Dievas
yra ir daiktų esmės priežastis. Tai ir reikėjo
įrodyti.
Pastaba. Si teorema aiškiau išplaukia iš 16 teoremos.
Juk iš jos daroma išvada, kad iš duotosios
dieviškosios prigimties būtinai turi išplaukti tiek
daiktų esmė, tiek jų egzistavimas. Trumpai tariant,
ta pačia prasme, kuria Dievas vadinamas
savęs priežastimi, jį reikia vadinti ir visų daiktų
priežastimi. Tai dar labiau aiškėja iš šio priedo.
Priedas:: Atskiri daiktai yra ne kas kita, kaip
Dievo atributų būsenos, arba modusai, kuriais Dievo
atributai išreiškiami tam tikru ir apibrėžtu būdu.
Įrodymas paaiškėja iš 15 teoremos ir 5 apibrėžimo.

26. teorema:
Daiktas, determinuotas kaip nors veikti, būtinai buvo
determinuotas Dievo, o Dievo nedeterminuotas negali
pats save determinuoti veikti.
Įrodymas:: Tai, kas, kaip sakoma, daiktus determinuoja
kaip nors veikti, būtinai yra kas nors
teigiama (tai savaime aišku); todėl tiek jo esmės,
tiek egzistavimo veikiančioji priežastis yra Dievas
dėl savo prigimties būtinumo (pagal 25 ir 16 teor.), -
tai pirma. Iš to aiškiausiai išplaukia ir antroji
teoremos dalis. Juk jei Dievo nedeterminuotas
daiktas galėtų pats save determinuoti, tai pirmoji
šios teoremos dalis būtų klaidinga, o tai, kaip parodėme,
neįmanoma.

27. teorema:
Daiktas, Dievo determinuotas kaip nors veikti, negali
pats save padaryti nedeterminuotą.
Įrodymas:: Ši teorema aiški iš 3 aksiomos.

28. teorema:
Kiekviena atskirybė arba bet kuris baigtinis ir riboto
egzistavimo daiktas gali egzistuoti ir būti determinuojamas
veikti tik tada, kai egzistuoti ir veikti jį determinuoja
kita priežastis, kuri taip pat yra baigtinė ir riboto
egzistavimo. O ši priežastis savo ruožtu taip pat
gali egzistuoti ir būti determinuota veikti tik tada, kai
ją egzistuoti ir veikti determinuoja dar kita priežastis,
kuri taip pat yra baigtinė ir riboto egzistavimo, ir taip
iki begalybės.
Įrodymas:: Kas determinuotas egzistuoti ir veikti,
yra Dievo taip determinuotas (pagal 26 teor. ir
24 teor. pr.). O tas, kas yra baigtinis ir riboto
egzistavimo, negalėjo būti sukurtas kurio nore Dievo
atributo absoliučios prigimties, nes visa, kas
kyla iš kurio nors Dievo atributo absoliučios prigimties,
neturi pabaigos ir yra amžina (pagal
21 teor.). Vadinasi, tai turėjo kilti iš Dievo arba
kurio nors jo atributo, kiek atributas laikomas
esančiu kurio nors moduso būvyje, nes, išskyrus
substanciją ir modusus, nieko nėra (pagal 1 aks.
ir 3 ir 5 apibr.), o modusai (pagal 25 teor. pr.) yra
ne kas kita, kaip Dievo atributų būsenos. Bet tai
taip pat negalėjo kilti iš Dievo arba iš kurio nors
jo atributo, kiek pastarasis patyrė modifikaciją,
kuri amžina ir begalinė (pagal 22 teor.). Vadinasi,
tai turėjo kilti - arba būti determinuota egzistuoti
ir veikti - iš Dievo arba kurio nors jo atributo,
kiek pastarasis patyrė modifikaciją, kuri yra baigtinė
ir riboto egzistavimo. Tai pirma. Be to, ši
priežastis, arba šis modusas (tuo pačiu pagrindu,
kuriuo remdamiesi jau įrodėme pirmąją šios teoremos
dalį), savo ruožtu taip pat turi būti determinuota
kitos priežasties, kuri taip pat baigtinė ir
riboto egzistavimo; pastaroji (tuo pačiu pagrindu) -
vėl kitos determinuota, ir taip (tuo pačiu pagrindu)
iki begalybės. Tai ir reikėjo įrodyti.
Pastaba. Kadangi kas nors turėjo būti Dievo
sukurta betarpiškai, būtent tai, kas būtinai kyla
iš jo absoliučios prigimties, ir šis pirmasis dalykas
tarpininkavo visam tam, kas be Dievo vis dėlto
negali nei egzistuoti, nei būti suvokiama, tai iš
to išplaukia, pirma, kad Dievas yra jo betarpiškai
sukurtų daiktų absoliučiai artimiausioji priežastis,
o ne, kaip sakoma, artimiausioji savo rūšyje.
Juk Dievo padariniai negali nei egzistuoti, nei būti
suprantami be savo priežasties (pagal 15 teor.
ir 24 teor. pr.). Išplaukia, antra, kad, tiksliai kalbant,
Dievas negali būti atskirų daiktų tolimoji
priežastis, nebent tuo požiūriu, kad juos atskirtume
nuo tų daiktų, kimiuos jis sukūrė betarpiškai
arba, veikiau, kurie išplaukia iš jo absoliučios prigimties.
Juk tolimąja priežastimi vadiname tokią,
kuri niekaip nesujungta su padariniu. O visa, kas
egzistuoja, egzistuoja Dieve ir nuo Dievo taip priklauso,
kad be jo negali nei egzistuoti, nei būti
suvokiama.

29. teorema:
Visatoje nėra nieko atsitiktinio; priešingai, dėl dieviškosios
prigimties būtinumo viskas determinuota tam
tikru būdu egzistuoti ir veikti.
Įrodymas:: Visa, kas egzistuoja, egzistuoja Dieve
(pagal 15 teor.), o Dievas negali būti vadinamas
atsitiktiniu, nes (pagal 11 teor.) jis egzistuoja
būtinai, o ne atsitiktinai. Be to, dieviškosios prigimties
modusai iš jos kilo taip pat būtinai, o ne
atsitiktinai (pagal 16 teor.), nesvarbu, ar dieviškoji
prigimtis laikoma absoliučia (pagal 21 teor.),
ar ji laikoma tam tikru būdu determinuota veikti
(pagal 27 teor.). Savo ruožtu Dievas yra šių modusų
priežastis ne tik kiek jie tiesiog egzistuoja (pagal
24 teor. pr.), bet taip pat (pagal 26 teor.) kiek
jie laikomi determinuotais kaip nors veikti. Juk
jeigu jie Dievo nedeterminuoti (pagal 26 teor.), tai
neįmanoma, o ne atsitinka, kad jie patys save determinuotų.
Ir priešingai (pagal 27 teor.), jei jie
Dievo determinuoti, tai neįmanoma, o ne atsitinka,
kad jie patys save padarytų nedeterminuotus.
Todėl dėl dieviškosios prigimties būtinumo viskas
determinuota ne tik egzistuoti, bet taip pat tam
tikru būdu egzistuoti ir veikti, ir nėra nieko atsitiktinio.
Tai ir reikėjo įrodyti.
Pastaba. Prieš eidamas toliau aš čia noriu išdėstyti
arba, veikiau, priminti, ką reikia laikyti
„kuriančiąją prigimtimi“ ir „sukurtąja prigimtimi“5.
Mat aš manau, kad iš to, kas pasakyta, jau paaiškėjo,
jog kuriančiąją prigimtimi reikia laikyti tai,
kas egzistuoja savaime ir savaime yra suvokiama,
kitaip tariant, tokius substancijos atributus, kurie
išreiškia jos amžiną ir begalinę esmę, t.y. (pagal
14 teor. 1 pr. ir 17 teor. 2 pr.) Dievą, kiek jis
laikomas laisva priežastimi. O sukurtąja prigimtimi
aš laikau visa tai, kas kyla iš dieviškosios
prigimties būtinumo, kitaip tariant, iš kiekvieno
Dievo atributo, t.y. visus Dievo atributų modusus,
kiek jie imami kaip daiktai, esantys Dieve ir be
Dievo negalintys nei egzistuoti, nei būti suvokiami.

30. teorema:
Intelektas, ar jis bus tikrai baigtinis, ar tikrai begalinis,
turi apitnti Dievo atributus bei Dievo būsenas ir
nieko kito.
Teisinga idėja turi atitikti mąstomą objektą (pagal
6 aks.), t.y. (o tai savaime aišku) tai, kas intelekte
glūdi kaip objektas, turi būtinai egzistuoti
gamtoje. Tačiau gamtoje (pagal 14 teor. 1 pr.) egzistuoja
tik viena substancija, būtent Dievas, ir
tik tos būsenos6 (pagal 15 teor.), kurios yra Dieve
ir kurios (pagal tą pačią teor.) be Dievo negali nei
egzistuoti, nei būti suvokiamos. Vadinasi, intelektas,
ar jis bus tikrai baigtinis, ar tikrai begalinis,
turi apimti Dievo atributus bei Dievo būsenas ir
nieko kito. Tai ir reikėjo įrodyti.

31. teorema:
Funkcionuojantis intelektas, ar jis bus baigtinis, ar
begalinis, kaip ir valia, troškimas, meilė ir t.t., turi
būti priskirti sukurtajai, o ne kuriančiajai prigimčiai.
Įrodymas:: Juk intelektą (tai savaime aišku) suprantame
ne kaip absoliutų mąstymą, bet tik kaip
tam tikrą mąstymo modusą, skirtingą nuo kitų
modusų, būtent troškimo, meilės ir t.t. Todėl (pagal
5 apibr.) intelektas turi būti suprantamas remiantis
absoliučiu mąstymu, būtent (pagal 15 teor.
ir 6 apibr.) tam tikru Dievo atributu, išreiškiančiu
amžiną ir begalinę mąstymo esmę taip, kad be šio
atributo jis negali nei egzistuoti, nei būti suprantamas.
Ir todėl (pagal 29 teor. past.) intelektas
turi būti priskirtas sukurtajai, o ne kuriančiajai
prigimčiai, lygiai kaip ir kiti mąstymo modusai.
Tai ir reikėjo įrodyti.
Pastaba. Aš čia kalbu apie funkcionuojantį intelektą
ne todėl, kad pripažinčiau esant dar kažkokį
galimą intelektą. Bet, norėdamas išvengti visokios
painiavos, aš kalbėjau tik apie mums
visiškai aiškų dalyką, būtent apie patį supratimą,
už kurį aiškiau nieko nepažįstame. Juk negalime
nieko suprasti, tobuliau nepažinę supratimo.

32. teorema:
Valia negali būti pavadinta laisva priežastimi, bet
tik būtina.
Valia, kaip ir intelektas, tėra tam tikras mąstymo
modusas; o todėl (pagal 28 teor.) kiekvienas
atskiras valios aktas gali egzistuoti ir būti determinuotas
veikti tik tada, kai jį determinuoja kita
priežastis, o šią determinuoja vėl kita, ir taip iki
begalybės. Tarus, kad valia begalinė, ji taip pat
turi būti Dievo determinuota egzistuoti ir veikti - ne kiek Dievas yra absoliučiai begalinė substancija,
bet kiek jis turi atributą, išreiškiantį begalinę
ir amžiną mąstymo esmę (pagal 23 teor.). Taigi
nesvarbu, ar valia suprantama kaip baigtinė, ar
kaip begalinė, reikia priežasties, kuri ją determinuotų
egzistuoti ir veikti, o todėl (pagal 7 apibr.)
valia negali būti pavadinta laisva priežastimi, bet
tik būtina arba priverstine. Tai ir reikėjo įrodyti.
1 priedas. Iš to išplaukia, pirma, kad Dievas
veikdamas neturi valios laisvės.
2 priedas. Išplaukia, antra, kad valia ir intelektas
yra taip pat susiję su Dievo prigimtimi,
kaip judėjimas bei rimtis ir apskritai kaip kiekvienas
gamtinis reiškinys, kuris (pagal 29 teor.)
turi būti Dievo tam tikru būdu determinuotas egzistuoti
ir veikti. Juk valia, kaip ir visa kita, reikalinga
priežasties, kuri ją determinuotų tam tikru
būdu egzistuoti ir veikti. Ir nors iš duotosios
valios arba intelekto kyla begalinis daugis, tačiau
dėl to sakyti, kad Dievas veikia turėdamas valios
laisvę, galima ne labiau, negu remiantis tuo, kas
kyla iš judėjimo ir rimties (juk iš jų taip pat kyla
begalinis daugis), galima sakyti, kad Dievas veikia
turėdamas judėjimo ir rimties laisvę. Todėl
valia Dievo prigimčiai būdinga ne daugiau negu
visa kita gamtoje, bet yra taip pat susijusi su ja,
kaip judėjimas bei rimtis ir visa kita, kas kyla,
kaip parodėme, iš dieviškosios prigimties būtinumo
ir yra jo determinuota tam tikru būdu egzistuoti
ir veikti.

33. teorema:
Daiktai negalėjo būti Dievo sukurti jokiu kitu būdu
ir jokia kita tvarka, negu jie sukurti.
Įrodymas:: Juk visi daiktai būtinai kilo iš duotosios
Dievo prigimties (pagal 16 teor.) ir dėl Dievo
prigimties būtinumo yra determinuoti tam tikru
būdu egzistuoti ir veikti (pagal 29 teor.). Tad
jei daiktai galėtų būti kitos prigimties arba kitaip
determinuoti veikti - taip, kad gamtos tvarka būtų
kitoniška, tai ir Dievo prigimtis taip pat galėtų
būti kitokia negu jau yra ir, vadinasi (pagal
11 teor.), ta kita prigimtis taip pat turėtų egzistuoti,
taigi galėtų būti du ar daugiau dievų, o tai
(pagal 14 teor. 1 pr.) nesąmonė. Todėl daiktai negalėjo
būti Dievo sukurti jokiu kitu būdu ir jokia
kita tvarka ir t.t. Tai ir reikėjo įrodyti.
1 pastaba. Aiškiau už saulės šviesą parodęs,
kad daiktuose visiškai nėra nieko, dėl ko juos būtų
galima vadinti atsitiktiniais, aš noriu trumpai
paaiškinti, ką mes laikysime atsitiktiniu, bet pirma - ką laikysime būtinu ir negalimu. Koks nors
daiktas vadinamas būtinu arba dėl savo esmės,
arba dėl savo priežasties. Juk kurio nors daikto
egzistavimas būtinai išplaukia arba iš jo esmės ir
apibrėžimo, arba iš duotosios veikiančiosios priežasties.
Be to, tuo pačiu pagrindu koks nors daiktas
vadinamas negalimu: būtent arba dėl to, kad
jo esmėje ar apibrėžime glūdi prieštaravimas, arba
dėl to, kad nėra jokios išorinės priežasties, determinuojančios
tokio daikto sukūrimą. O atsitiktiniu
koks nors daiktas vadinamas vien tik dėl
mūsų žinojimo stokos. Juk jei nežinome, ar daikto
esmėje glūdi prieštaravimas, arba nors gerai žinome,
jog joje nėra prieštaravimo, ir vis dėlto apie
jos egzistavimą nieko tikro negalime teigti dėl to,
kad priežasčių tvarka nuo mūsų paslėpta, tada
toks daiktas mums niekada negali atrodyti nei
būtinas, nei negalimas, ir todėl jį vadiname atsitiktiniu
arba galimu.
2 pastaba. Iš to, kas pasakyta, aiškiai išplaukia,
kad daiktus Dievas sukūrė kuo tobuliausius,
nes jie yra duotosios tobuliausios prigimties būtinas
sekmuo. Tai anaiptol nėra Dievo kaltinimas
netobulumu, nes tai teigti mus verčia jo tobulumas.
Negana to, iš šio teiginio priešybės aiškiai
išplauktų (kaip ką tik parodžiau), kad Dievas nėra
nepaprastai tobulas. Juk jei daiktai būtų buvę
sukurti kitu būdu, tai Dievui turėtų būti priskirta
kitokia prigimtis, skirtinga nuo tos, kurią esame
priversti jam priskirti, jį laikydami tobuliausiuoju
esiniu.
Žinoma, aš neabejoju, jog daugelis žmonių šią
pažiūrą atmes kaip nesąmonę ir nepanorės jos rimčiau
apsvarstyti - ir tik dėl tos priežasties, kad jie
įpratę Dievui priskirti kitokią laisvę, labai skirtingą
nuo tos, kurią mes (7 apibr.) išdėstėme, būtent
absoliučią laisvę. Tačiau taip pat neabejoju,
kad jeigu jie panorėtų dalyką apmąstyti ir deramai
apgalvoti mūsų įrodymų grandinę, tai jie visiškai
atmestų tokią laisvę, kurią dabar priskiria
Dievui, ne tik kaip bergždžią, bet ir kaip didelę
kliūtį mokslui. Man nereikia čia kartoti to, kas
pasakyta 17 teoremos pastaboje. Tačiau jų labui
aš čia dar parodysiu, jog netgi tarus, kad valia
būdinga Dievo prigimčiai, vis dėlto iš Dievo tobulumo
išplauktų, kad daiktai negalėjo būti Dievo
sukurti jokiu kitu būdu ir jokia kita tvarka. Tai
bus lengva parodyti, jei pirmiausia aptarsime, ką
jie patys pripažįsta, būtent kad vien tik nuo Dievo
nutarties ir valios priklauso, jog kiekvienas daiktas
yra toks, koks yra. Juk antraip Dievas nebūtų
visų daiktų priežastis. Be to, kad visos Dievo nutartys
buvo nuo amžių patvirtintos paties Dievo,
nes antraip Dievui būtų galima prikišti netobulumą
ir nepastovumą. O kadangi amžinybėje nėra
nei kada, nei iki, nei po, tai iš to, būtent tiktai
vieno Dievo tobulumo, išplaukia, kad Dievas negali
ir niekad negalėjo nutarti ką nors kita; kitaip
tariant, Dievas neegzistavo anksčiau už savo nutartis
ir be jų negali egzistuoti.
Tačiau sakoma, jog net tarus, kad Dievas sukurtų
kitą daiktų prigimtį arba nuo amžių kitaip
nutartų dėl gamtos ir jos tvarkos, iš to nekiltų
joks netobulumas Dieve. Bet jei taip sakoma, tai
kartu pripažįstama, kad Dievas savo nutartis gali
keisti. Juk jei Dievas dėl gamtos ir jos tvarkos
būtų nutaręs ką nors kita negu nutarė, t.y. būtų
norėjęs kitokios gamtos ir mąstęs gamtą kitaip,
tai jis būtinai būtų turėjęs kitokį intelektą ir kitokią
valią negu turi. O jei Dievui galima priskirti
kitokį intelektą ir kitokią valią nė kiek nepakitus
jo esmei ir tobulumui, tai kodėl jis dabar negalėtų
pakeisti savo nutarčių dėl sukurtų daiktų ir vis
dėlto likti toks pat tobulas? Juk jo esmei ir tobulumui
vis tiek, kaip būtų suprantami jo intelektas
ir valia sukurtųjų daiktų bei jų tvarkos atžvilgiu.
Be to, visi man žinomi filosofai pripažįsta, kad
Dieve nėra jokio galimo intelekto, o yra tik funkcionuojantis.
O kadangi jo intelektas ir valia nesiskiria
nuo jo esmės, ką taip pat visi pripažįsta,
tai iš to taip pat išplaukia, kad jei Dievas iš tikrųjų
turėtų kitokį intelektą ir kitokią valią, tai ir
jo esmė būtinai būtų kita. Todėl (kaip iš pradžių
parodžiau) jei Dievas daiktus būtų sukūręs kitaip,
negu jie dabar yra, tai Dievo intelektas ir valia,
t.y. (kaip pripažįstama) jo esmė, turėtų būti kita,
o tai nesąmonė.
Tad kadangi daiktai negalėjo būti Dievo sukurti
jokiu kitu būdu nei jokia kita tvarka, ir ši tiesa
išplaukia iš Dievo didžiausiojo tobulumo, tai, žinoma,
joks rimtas argumentas negali mums įteigti,
kaip tikimės, kad Dievas nenorėjo sukurti viso
to, kas yra jo intelekte, tokio tobulo, kaip jis visa
tai įsivaizduoja.
Tačiau sakoma, kad daiktuose nėra nei tobulumo,
nei netobulumo, o tai, kas jiems būdinga ir
dėl ko jie vadinami tobulais arba netobulais, gerais
arba blogais, priklauso tik nuo Dievo valios.
Tad Dievas, jei būtų norėjęs, būtų galėjęs padaryti,
kad tai, kas dabar yra tobulumas, būtų didžiausias
netobulumas, ir priešingai. Bet argi tai ne tas
pat, kaip atvirai teigti, jog Dievas, kuris būtinai
supranta tai, ko nori, savo valia gali padaryti, kad
daiktus jis suprastų kitaip negu supranta? O tai
(kaip ką tik parodžiau) didelė nesąmonė. Todėl aš
galiu jų argumentą atgręžti prieš juos pačius štai
kaip. Viskas yra Dievo valdžioje. Vadinasi, kad
daiktai galėtų būti kitokie, Dievo valia būtinai turėtų
būti taip pat kitokia. Bet Dievo valia negali
būti kitokia (kaip ką tik aiškiausiai parodėme remdamiesi
Dievo tobulumu). Taigi ir daiktai negali
būti kitokie.
Pripažįstu, kad toji pažiūra, viską pajungianti
kažkokiai indiferentiškai Dievo valiai ir viską padaranti
priklausoma nuo jo palankumo, mažiau
nutolsta nuo tiesos negu pažiūra tų, kurie mano,
esą Dievas viską daro gėrio vardan. Juk pastarieji,
atrodo, taria esant už Dievo kažką, kas nuo
Dievo nepriklauso, į ką Dievas veikdamas atsižvelgia
kaip į pavyzdį arba kaip į tai, ko siekia
kaip tam tikro tikslo. Tai, žinoma, ne kas kita,
kaip padaryti Dievą pavaldų lemčiai - nieko absurdiškesnio
už šitai apie Dievą pasakyti negalima.
Esame parodę, kad Dievas yra tiek visų daiktų
esmės, tiek jų egzistavimo pirmoji ir vienintelė
laisva priežastis. Todėl ir negaišiu laiko paneigti
šiai nesąmonei.

34. teorema:
Dievo galia yra pati jo esmė.
Įrodymas:: Juk iš paties Dievo esmės būtinumo
išplaukia, kad Dievas - savęs priežastis (pagal
11 teor.) ir (pagal 16 teor. ir jos pr.) visų daiktų
priežastis. Vadinasi, Dievo galia, kurios dėka jis
pats ir visi daiktai egzistuoja ir veikia, yra pati jo
esmė. Tai ir reikėjo įrodyti.

35. teorema:
Visa, ką suvokiame esant Dievo valdžioje, būtinai egzistuoja.
Įrodymas:: Juk visa, kas yra Dievo valdžioje,
turi (pagal 34 teor.) jo esmėje glūdėti taip, kad iš
jos būtinai išplauktų, ir todėl visa tai būtinai egzistuoja.
Tai ir reikėjo įrodyti.

36. teorema:
Nėra nieko, iš kieno prigimties nekiltų koks nors
padarinys.
Įrodymas:: Visa, kas egzistuoja, tam tikru ir apibrėžtu
būdu išreiškia Dievo prigimtį, arba esmę
(pagal 25 teor. pr.), t.y. (pagal 34 teor.) visa, kas
egzistuoja, tam tikru ir apibrėžtu būdu išreiškia
Dievo galią, kuri yra visų daiktų priežastis, taigi
iš jos turi kilti koks nors padarinys. Tai ir reikėjo
įrodyti.
    Priedėlis
Čia aš išaiškinau Dievo prigimtį ir jo savybes,
būtent: kad jis būtinai egzistuoja; kad jis vienas;
kad jis egzistuoja ir veikia dėl savo prigimties būtinumo;
kad jis yra visų daiktų laisva priežastis ir
kokiu būdu; kad visa egzistuoja Dieve ir nuo jo
taip priklauso, jog be jo negali nei egzistuoti, nei
būti suvokiama; galiausiai, kad viskas yra Dievo
iš anksto nustatyta, tačiau ne laisva valia ar dėl
absoliutaus palankumo, bet dėl absoliučios Dievo
prigimties, kitaip tariant, begalinės jo galios.
Be to, kai tik pasitaikydavo proga, aš stengiausi
pašalinti išankstines nuostatas, galėjusias kliudyti
suprasti mano įrodymus. Bet kadangi dar lieka
nemažai išankstinių nuostatų, kurios taip pat
net labai galėtų ir gali kliudyti žmonėms suprasti
daiktų sąryšį taip, kaip aš išaiškinau, tai man
atrodo verta pastangų jas čia patikrinti protu. O
kadangi visos išankstinės nuostatos, kurias čia
imuosi nurodyti, priklauso nuo vienos, būtent nuo
to, jog visuotinai laikoma tikru dalyku, kad visi
gamtos daiktai veikia kaip ir patys žmonės - tikslingai
ir kad net pats Dievas visa kreipia į kokį
nors apibrėžtą tikslą (nes jie sako, kad Dievas viską
sukūrė žmogui, o žmogų - kad jis jį garbintų),
tai ją aptarsiu pirmiausia. Būtent iš pradžių sužinosiu
priežastį, kodėl daugelis žmonių patenkinti
šia išankstine nuostata ir kodėl visi iš prigimties
linkę ją pripažinti. Paskui atskleisiu jos klaidingumą
ir galiausiai parodysiu, kokiu būdu iš jos
kilo išankstinės nuostatos apie gėrį ir blogį, nuopelną
ir nuodėmes, pagyrimą ir peikimą, tvarką ir
netvarką, grožį ir bjaurumą bei kitus panašius
dalykus.
Čia ne vieta visa tai kildinti iš žmogaus sielos
prigimties. Pakaks, jei pagrindu imsiu tai, ką visi
turi pripažinti, būtent kad visi žmonės gimsta nežinodami
daiktų priežasčių ir kad visi turi potraukį
ieškoti sau naudos ir šį potraukį yra įsisąmoninę.
Pirmasis to sekmuo - žmonės save laiko laisvais,
nes jie įsisąmoninę savo norus ir siekius, o savo
norų ir siekių priežasčių net sapne neįsivaizduoja,
nes jų nežino. Antrasis sekmuo - žmonės viską
daro turėdami tikslą, būtent gauti naudos, kurios
siekia. Iš to išplaukia, kad jie visada siekia žinoti
tik įvykusių reiškinių tikslo priežastis ir apie jas
išgirdę nurimsta, nes nėra jokios priežasties toliau
abejoti. O jei jų išgirsti iš kito negali, tai
jiems nelieka nieko kito, kaip atsigręžti į pačius
save ir pamąstyti, kokie tikslai juos paprastai determinuoja
panašiais atvejais. Taigi apie ko nors
kito pobūdį jie būtinai sprendžia pagal savo pobūdį.
Be to, kadangi jie aptinka savyje ir už savęs
nemažai priemonių, labai padedančių pasiekti savo
naudą, pavyzdžiui, akis - regėti, dantis - kramtyti,
augalus ir gyvūnus - maitintis, saulę - kad
šviestų, marias - žuvims veisti ir t.t., tai dėl to ir
visa gamtoje laiko savo naudos pasiekimo priemone.
O kadangi jie žino, kad šias priemones aptiko,
bet ne patys parengė, tai turi pagrindą tikėti, kad
yra kažkas kitas, tas priemones parengęs jiems
naudotis. Juk daiktus palaikę priemonėmis jie negalėjo
tikėti, kad daiktai patys save tokius padarė.
Bet disponuodami priemonėmis, kurias paprastai
patys sau parengia, jie turėjo prieiti išvadą,
kad yra vienas arba daugiau gamtos valdytojų,
apdovanotų žmogiškąja laisve, kurie viską jiems
parūpino ir viską sukūrė jiems naudotis. Apie šių
valdytojų pobūdį, kadangi apie jį niekada nieko
negirdėjo, jie turėjo spręsti pagal savo pobūdį. Dėl
to jie ir manė, kad dievai viską nukreipia žmonių
naudai, idant palenktų žmones į savo pusę ir šie
juos didžiai garbintų. Dėl to ir atsitiko taip, jog
kiekvienas savaip pramanydavo įvairius dievų garbinimo
būdus, kad Dievas jį mylėtų labiau už kitus
ir visą gamtą nukreiptų tenkinti jo aklas aistras
bei nepasotinamą godumą. Šitaip išankstinė
nuostata virto prietaru ir giliai įsišaknijo protuose.
Tai ir buvo paskata kiekvienam dėti didžiausias
pastangas, kad pažintų visų daiktų tikslo prie
žastis bei jas paaiškintų. Bet stengdamiesi parodyti,
kad gamta nieko nedaro veltui (t.y. nieko,
kas žmonėms nebūtų naudinga), parodė, atrodo,
tik tai, kad gamta ir dievai tiek pat prikvailioja,
kaip ir žmonės. Prašom pažiūrėti, prie ko pagaliau
prieita!
Tarp tokios daugybės gamtos teikiamų patogumų
turėjo būti aptikta nemažai ir nepatogumų,
būtent audros, žemės drebėjimai, ligos ir t.t., kurie,
kaip manyta, ištinka dėl to, kad dievai supykę
dėl žmonių jiems daromų skriaudų arba nuodėmių,
padarytų juos garbinant. Ir nors patyrimas
kasdien tam garsiai prieštaravo ir begaline gausa
pavyzdžių rodė, kad naudą ir žalą patiria visi - ir
dorieji, ir nedorėliai, tačiau įsišaknijusios išankstinės
nuostatos neatsisakyta. Juk tokius atvejus
jiems lengviau buvo priskirti prie kitų nežinomųjų,
kurių naudingumo nežinojo, ir taip išsaugoti
savo esamą bei įgimtą nežinojimo būklę, užuot
sugriovus visą tą sąrangą ir išgalvojus naują. Todėl
jie nutarė esant tikra, kad dievų nuosprendžiai
nepaprastai pranoksta žmogiškąjį supratimą.
Iš tikrųjų tai būtų buvusi vienintelė priežastis,
lėmusi, kad tiesa liktų amžinai paslėpta nuo žmonių
giminės, jei matematika, tyrusi ne tikslus, bet
tik figūrų esmę ir savybes, nebūtų žmonėms parodžiusi
kitos tiesos normos. Be matematikos, būtų
galima nurodyti dar kitas priežastis (jū vardyti
čia nereikia), kurios įgalino žmones pastebėti tas
visuotines išankstines nuostatas ir padėjo jiems
įgyti teisingą daiktų pažinimą.
Taigi aš pakankamai išaiškinau tai, ką žadėjau
aiškinti pirmiausia. Nedaug reikia ir norint
parodyti, kad gamta nepaskiria sau jokio tikslo ir
kad visos tikslo priežastys yra ne kas kita, kaip
žmonių prasimanymai. Juk tikiuosi, jog tai jau
pakankamai aišku tiek dėl to, kad nurodžiau pagrindus
ir priežastis, iš kurių kyla ši išankstinė
nuostata, tiek iš 16 teoremos ir 32 teoremos priedo,
be to, iš viso to, kuo remdamasis parodžiau,
jog gamtoje viskas vyksta su tam tikru amžinu
būtinumu ir didžiausiu tobulumu.
Tačiau dar pridursiu, kad, žinoma, ši tikslingumo
doktrina visiškai iškreipia gamtą. Juk tai, kas
iš tikrųjų yra priežastis, ji laiko padariniu, ir priešingai;
be to, tą, kas savo prigimtimi yra ankstesnis,
ji padaro vėlesnį; galiausiai, aukščiausią ir
labiausiai tobulą ji paverčia netobuliausiuoju. Juk
(praleisime du pirmuosius punktus, kurie savaime
akivaizdūs) iš 21, 22 ir 23 teoremų yra žinoma:
tobuliausias yra tas padarinys, kuris betarpiškai
sukurtas Dievo, ir kuo daugiau kam nors
atsirasti reikia tarpinių priežasčių, tuo mažiau tai
tobula. Bet jei Dievo betarpiškai sukurti daiktai
būtų sukurti tam, kad Dievas pasiektų savo tikslą,
tai paskutiniai daiktai, dėl kurių buvo sukurti
pirmesnieji, būtinai būtų iš visų vertingiausi. Be
to, ši doktrina naikina Dievo tobulumą: juk jei
Dievas veikia turėdamas tikslą, tai jis būtinai siekia
to, ko neturi. Ir nors teologai ir metafizikai iš
poreikio kylantį tikslą skiria nuo tikslo supanašėti,
vis dėlto jie pripažįsta, kad Dievas viską darė
dėl savęs, o ne dėl daiktų, kuriuos reikia sukurti,
nes iki kūrimo jie negali nurodyti nieko, išskyrus
Dievą, dėl ko Dievas veiktų. Tad jie būtinai priversti
pripažinti, kad Dievas stokojo to, kam jis
norėjo parengti priemones, ir to troško, o tai savaime
aišku.
Čia nedera nutylėti, kad šios doktrinos šalininkai,
norėdami pasipuikuoti savo įžvalgumu nurodant
daiktų tikslus, šiai savo doktrinai patvirtinti
pateikė naują įrodymo būdą, būtent redukcijos ne
į negalimybę, bet į nežinojimą. O tai rodo, kad
nebuvo jokios kitos priemonės šiai doktrinai įrodyti.
Juk jei, pavyzdžiui, nuo kurio nors stogo nukristų
akmuo kam nors ant galvos ir jį užmuštų,
tai jie savo būdu įrodinėtų, jog tas akmuo nukrito
tam, kad užmuštų žmogų. Mat jei Dievo valia akmuo
nukrito ne tuo tikslu, tai kaip galėtų atsitiktinai
susidėti tiek aplinkybių (nes dažnai jų susideda
gana daug)? Galbūt atsakysite, kad tai įvyko
todėl, jog pakilo vėjas, o žmogus ėjo tuo keliu.
Tačiau jie atkakliai klaus: kodėl kaip tik tuo laiku
vėjas pakilo? Kodėl žmogus kaip tik tuo laiku ėjo
tuo keliu? Jei vėl atsakysite, jog vėjas tada pakilo
todėl, kad praėjusią dieną jūra ėmė banguoti, nors
iki tol oras buvo ramus, o žmogus ėjo draugo pakviestas,
tai jie vėl atkakliai klaus, nes klausimams
nėra pabaigos: kodėl jūra bangavo? Kodėl
žmogus buvo pakviestas tuo laiku? Taip jie nesiliaus
klausę apie priežasčių priežastis, kol prieisime
Dievo valią, t.y. nežinojimo prieglobstį. Taip
jie apstulbsta ir stebėdami žmogaus kūno sandarą
ir, nežinodami tokio meno priežasčių, daro išvadą,
kad jis sukurtas ne mechaniškai, bet dieviškojo,
arba antgamtinio, meno ir sudarytas taip,
kad viena dalis nekenkia kitai daliai. Dėl to ir
atsitinka taip, kad ieškantis stebuklų tikrųjų priežasčių
ir siekiantis gamtos reiškinius suprasti kaip
mokslininkas, o ne kaip kvailys jais stebėtis, visur
būna laikomas heretiku bei nedorėliu ir tokiu
apskelbiamas tų, kuriuos minia gerbia kaip gamtos
ir dievų aiškintojus. Juk pastarieji žino, kad
pašalinus nežinojimą išsklaidomas ir apstulbimas,
t.y. vienintelė jų turima priemonė įrodyti ir išlaikyti
savo autoritetą. Tačiau pakaks apie tai, ir
pereinu prie trečio punkto, kurį ryžausi čia aptarti.
įsikalbėję, kad visa, kas vyksta, vyksta dėl jų,
žmonės kiekvieno daikto svarbiausia ypatybe turėjo
laikyti tai, kas jiems naudingiausia, ir labiausiai
vertinti visa tai, kas juos paveikė maloniausiai.
Tad jie turėjo kurti sąvokas, kuriomis išreikštų
daiktų prigimtis, tokias kaip gėris, blogis, tvarka,
netvarka, šiluma, šaltis, grožis, bjaurumas. O kadangi
žmonės save laikė laisvais, tai atsirado ir
tokios sąvokos, kaip pagyrimas ir smerkimas, nusižengimas
ir nuopelnas. Pastarąsias aptarsiu vėliau,
kai tirsiu žmogaus prigimtį, o pirmąsias trumpai
čia paaiškinsiu.
Juk visa tai, kas pravartu jų gerovei ir Dievui
garbinti, žmonės pavadino gėriu, o kas tam priešinga - blogiu. O kadangi daiktų prigimties nesuprantantys
nieko apie daiktus netvirtina, bet juos
tik įsivaizduoja ir įsivaizdavimą laiko supratimu,
tai, nepažindami daiktų ir savo pačių prigimties,
jie yra tvirtai įsitikinę, kad daiktams būdinga tvarka.
Juk jei daiktai taip išsidėstę, kad, suvokę juos
jutimais, mes lengvai galime juos įsivaizduoti ir,
vadinasi, lengvai prisiminti, tai juos vadiname gerai
sutvarkytais, o priešingu atveju - blogai sutvarkytais,
arba netvarkingais. Ir kadangi tai, ką
lengvai galime įsivaizduoti, mums ypač miela, tai
žmonės tvarką vertina labiau už netvarką, tarytum
tvarka gamtoje būtų kas nors nepriklausoma
nuo mūsų įsivaizdavimo, ir sako, kad Dievas visa
sukūrė tvarkinga; šitaip, patys to nesuvokdami,
jie Dievui priskiria vaizduotę, jei tik nemano, kad
Dievas, parūpinęs žmonėms vaizduotę, visus daiktus
išdėstė taip, kad žmonės lengviausiai galėtų
juos įsivaizduoti. Tikriausiai jų nesutrikdys aptinkamas
begalinis daugis, smarkiai pranokstantis
mūsų vaizduotę, ir daug kas, kas sutrikdo vaizduotę
dėl jos nepajėgumo. Bet apie tai pakaks.
Kitos sąvokos taip pat yra ne kas kita, kaip
įsivaizdavimo būdai, kuriais vaizduotė įvairiai veikia.
Tačiau neišmanantys žmonės jas laiko svarbiausiais
daiktų atributais, nes, kaip jau sakėme,
jie įsitikinę, kad visi daiktai sukurti jiems, ir kurio
nors daikto prigimtį vadina gera arba bloga,
sveika arba supuvusia ir sugedusia priklausomai
nuo to, kiek tas daiktas juos paveikia. Pavyzdžiui,
jei judėjimas, perduodamas nervais iš objektų, suvokiamų
akimis, pagerina sveikatą, tai jo priežastimi
esantys objektai vadinami gražiais, o jei
sukeliamas priešingas judėjimas, tai vadinami
bjauriais. Objektai, kurie sukelia pojūtį per nosį,
vadinami kvepiančiais arba dvokiančiais; kurie per
liežuvį - saldžiais arba karčiais, skaniais arba neskaniais;
kurie per lytėjimą - kietais arba minkštais,
sunkiais arba lengvais ir 1.1.; pagaliau, kurie
sukelia pojūtį per ausis, vadinami sukeliančiais
triukšmą, garsą arba harmoniją. Pastaroji žmonėms
taip susuko galvas, jog jie įtikėjo, kad ir
Dievas mėgaujasi harmonija. Netrūksta filosofų,
įsitikinusių, kad dangaus sferų judėjimas sudaro
harmoniją. Visa tai pakankamai rodo, kad kiekvienas
sprendžia apie daiktus pagal savo nuovokos
pobūdį arba, veikiau, savo vaizduotės būsenas
laiko pačiais daiktais.
Tad nenuostabu (tai pažymėsime prabėgomis),
kad žmonėms kilo tiek daug ginčijamų klausimų,
iš kurių galiausiai kilo skepticizmas. Juk nors žmonių
kūnai daugeliu atžvilgių sutampa, vis dėlto
dar daugiau jie skiriasi. Todėl tai, ką vienas laiko
gėriu, kitam atrodo blogis; ką vienas laiko tvarka,
kitam atrodo netvarka; kas vienam malonu, kitam
nemalonu, ir taip visur. Bet aš tai praleidžiu,
nes čia ne vieta nuodugniai šį klausimą nagrinėti.
Be to, visi tai pakankamai patyrė - juk visi kartoja:
„kiek galvų, tiek protų“, „kiekvienam lig valiai
savo proto“, „protai skiriasi ne mažiau kaip
skoniai“. Tokie posakiai pakankamai rodo, kad
žmonės apie daiktus sprendžia pagal savo nuovokos
pobūdį ir kad daiktus jie veikiau įsivaizduoja,
o ne supranta. Juk jeigu jie daiktus suprastų, tai
daiktai, kaip liudija matematika, jei ir ne visiems
būtų patrauklūs, tai bent visus įtikintų.
Taigi matome, kad visos tos sąvokos7, kuriomis
paprasti žmonės įpratę aiškinti gamtą, yra vien
tik įsivaizdavimo būdai, atskleidžiantys ne kurio
nors daikto prigimtį, bet tik vaizduotės būklę. O
kadangi jie turi tarytum už vaizduotės egzistuojančių
esinių pavadinimus, tai aš juos ir vadinu
ne proto, bet vaizduotės sukurtais esiniais. Ir tada
lengvai galima atremti visus argumentus, nukreiptus
prieš mus ir grindžiamus panašiomis sąvokomis.
Juk daugelis paprastai taip įrodinėja: jei viskas
kilo iš tobuliausios Dievo prigimties būtinumo,
tai iš kur gamtoje atsirado tiek daug netobulumų - daiktų sugedimas iki puvimo, pasišlykštėjimą
kelianti jų bjaurastis, netvarka, blogis, nuodėmingumas
ir t.t.? Bet tai, kaip ką tik sakiau,
lengva paneigti. Juk apie daiktų tobulumą reikia
spręsti vien tik iš jų prigimties ir galios - daiktai
daugiau ar mažiau tobuli ne todėl, kad jie sukelia
žmogui malonumo ar pasibjaurėjimo jausmą, kad
jie žmogaus prigimčiai naudingi arba jai priešingi.
O tiems, kurie klausia, kodėl Dievas nesukūrė
visų žmonių taip, kad jie vadovautųsi vien tik protu,
aš atsakau tik taip: žinoma, todėl, kad Dievui
netrūko medžiagos sukurti viskam, nuo aukščiausio
iki žemiausio tobulumo laipsnio, arba, tikriau
sakant, todėl, kad jo prigimties dėsniai buvo tokie
platūs, jog jų pakako sukurti viskam, ką tik gali
įsivaizduoti koks nors begalinis intelektas, kaip
esu įrodęs 16 teoremoje.
Štai tos išankstinės nuostatos, kurias ėmiausi
čia aptarti. Jei dar kas nors iš šios srities liko, tai
kiekvienas, pusėtinai apmąstęs, gali tai išsklaidyti.

Pirmos dalies pabaiga

= Antra dalis

== APIE SIELOS PRIGIMTĮ IR KILMĘ

Dabar imuosi dėstyti tai, kas turi būti Dievo,
arba amžino ir begalinio esinio, esmės būtinas sekmuo.
Žinoma, bus išdėstyta ne viskas - juk I d.
16 teoremoje įrodėme, kad iš Dievo esmės turi begale
būdų kilti begalinis daugis. Išdėstysiu tik tai,
kas mus gali tarsi už rankos atvesti į žmogaus
sielos ir jos didžiausios palaimos pažinimą.

== APIBRĖŽIMAI

1. Kūnu aš laikau modusą, tam tikru ir apibrėžtu
būdu išreiškiantį Dievo esmę, kiek jis laikomas
tįsiu daiktu (žr. I d. 25 teor. pr.).

2. Teigiu, kad kurio nors daikto esmei priklauso
tai, dėl ko, jei tai duota, daiktas būtinai pripažįstamas
esančiu, o jei to nėra, daiktas būtinai
sunaikinamas; kitaip tariant, tai, be ko daiktas ir,
atvirkščiai, kas be daikto negali nei egzistuoti, nei
būti suvokta.

3. Idėja laikau sielos sąvoką, kurią siela sudaro
todėl, kad ji yra mąstantis daiktas.
Paaiškinimas. Sakau verčiau „sąvoka“ (conceptus),
o ne „suvokimas“ (perceptio), nes žodis „suvokimas“, atrodo, nurodo sielą objekto atžvilgiu esant
pasyvią; o žodis „sąvoka“, atrodo, išreiškia sielos
veikseną.

4. Adekvačia idėja laikau idėją, kuri, imama
pati savaime, be santykio su objektu, turi visas
tikros idėjos savybes arba vidinius požymius.
Paaiškinimas. Sakau „vidinius požymius“, kad
išskirčiau išorinį požymį - idėjos ir jos objekto
suderinamumą.

5. Trukmė yra neapibrėžtas egzistavimo tęsimasis.
Paaiškinimas. Sakau „neapibrėžtas“, nes egzistavimo
tęsimasis niekaip negali būti determinuotas
paties egzistuojančio daikto prigimties, taip
pat ir veikiančiosios priežasties, kuri kaip tik būtinai
nustato daikto egzistavimą, o ne jį pašalina.

6. Realumu ir tobulumu aš laikau tą patį.

7. Atskirais daiktais laikau baigtinius ir riboto
egzistavimo daiktus. O jei daugiau atskirų daiktų
susiderina į vieną veikseną taip, kad visi kartu
sudaro vieno padarinio priežastį, tai juos visus
laikau vienu atskiru daiktu.

== AKSIOMOS

1. Žmogaus esmėje neglūdi būtinas egzistavimas,
t.y. gamtos tvarkoje įmanoma ir kad tas ar
kitas žmogus egzistuotų, ir kad neegzistuotų.

2. Žmogus mąsto.

3. Mąstymo modusai, tokie kaip meilė, troškimas
ir visos kitos vadinamosios sielos aistros, pasireiškia tik tada, kai tas pats individas turi mylimo,
trokštamo ir 1.1, daikto idėją. Tačiau idėją
galima turėti ir tada, kai nėra jokio kito mąstymo
moduso.

4. Mes juntame, kad koks nors kūnas būna įvairiai
veikiamas.

5. Mes nejuntame ir nesuvokiame jokių kitų
atskirų daiktų, išskyrus kūnus ir mąstymo modusus.

Postulatus žr. po 13 teoremos.


1. teorema:
Mąstymas yra Dievo atributas, kitaip tariant, Dievas
yra mąstantis daiktas.
Įrodymas. Atskiros mintys, kitaip tariant, ta ar
kita mintis, yra modusai, kurie tam tikru ir apibrėžtu
būdu išreiškia Dievo prigimtį (pagal I d.
25 teor. pr.). Vadinasi, Dievui būdingas (pagal I d.
5 apibr.) atributas, kurio sąvokoje glūdi visos atskiros
mintys ir kurio dėka jos yra suprantamos.
Taigi mąstymas yra vienas iš begalės Dievo atributų,
išreiškiančių amžiną ir begalinę Dievo esmę
(žr. I d. 6 apibr.), kitaip tariant, Dievas yra mąstantis
daiktas. Tai ir reikėjo įrodyti.
Pastaba. Si teorema taip pat paaiškėja iš to,
kad mes galime turėti begalinio mąstančio esinio
sąvoką. Juk kuo daugiau mąstantis esinys gali
mąstyti, tuo, mūsų supratimu, jis realesnis ir tobulesnis.
Vadinasi, esinys, galintis begale būdų
mąstyti begalinį daugį, dėl gebėjimo mąstyti būtinai
yra begalinis. Tad kadangi, atsižvelgdami tik
į mąstymą, šį esinį suvokiame kaip begalinį, tai
mąstymas būtinai (pagal I d. 4 ir 6 apibr.) yra
vienas iš begalės Dievo atributų. Tai ir norėjome
įrodyti.

2. teorema:
Tįsumas yra Dievo atributas, kitaip tariant, Dievas
yra tįsus daiktas.
Įrodymas. Ši teorema įrodoma tuo pačiu būdu,
kuriuo įrodyta ankstesnioji teorema.
3. teorema:
Dievas būtinai turi tiek savo esmės, tiek visko, kas
iš jo esmės būtinai kyla, idėją.
Įrodymas. Juk Dievas (pagal šios d. 1 teor.)
begalinį daugį gali mąstyti begale būdų, kitaip
tariant (pagal I d. 16 teor. tai tas pat), jis gali
sudaryti savo esmės ir visko, kas iš jos būtinai
kyla, idėją. Bet visa, kas yra Dievo valdžioje, būtinai
egzistuoja (pagal I d. 35 teor.). Vadinasi, tokia
idėja būtinai egzistuoja ir (pagal I d. 15 teor.)
ne kitaip, o tik Dieve. Tai ir reikėjo įrodyti.
[TIP]
Pastaba. Dauguma žmonių Dievo galią supranta
kaip Dievo laisvą valią ir teisę į visa, kas egzistuoja,
todėl visuotinai manoma, kad visa yra atsitiktina.
Juk, sako, Dievas turi galią viską sugriauti
ir paversti į nieką. Be to, Dievo galią labai dažnai
palygina su karalių galia. Bet mes I d. 32 teoremos
1 ir 2 prieduose tai paneigėme ir I d. 16 teoremoje
parodėme, kad Dievas veikia dėl to paties
būtinumo, dėl kurio pats save pažįsta, t.y. kaip iš
dieviškosios prigimties būtinumo išplaukia (tai visi
vienu balsu tvirtina), kad Dievas pats save pažįsta,
taip ir dėl to paties būtinumo išplaukia, kad
Dievas begale būdų veikia be galo daug. Be to,
I d. 34 teoremoje parodėme, kad Dievo galia yra
ne kas kita, kaip jo veikiančioji esmė, ir todėl kaip
negalime įsivaizduoti, kad Dievas neveikia, taip
negalime ir įsivaizduoti, kad jis neegzistuoja.
Negana to, jei derėtų toliau tai plėtoti, aš galėčiau
atskleisti, kad toji galia, kurią dauguma žmonių
priskiria Dievui, yra ne tik žmogiška (o tai
rodo, kad dauguma žmonių Dievą suvokia kaip
žmogų arba pagal žmogaus paveikslą), bet joje glūdi
net ir bejėgiškumas. Tačiau nenoriu kelis kartus
kalbėti apie tą patį. Tik primygtinai prašau
skaitytoją ne kartą apgalvoti tai, kas apie šį dalyką
pasakyta I dalyje nuo 16 teoremos iki pabaigos.
Juk niekas nepajėgs deramai suprasti mano
minties, jei uoliai nesirūpins nepainioti Dievo galios
su žmogiškąja galia arba karalių teise.

4. teorema:
Dievo idėja, iš kurios begale būdų kyla begalinis
daugis, tegali būti vienintelė.
Įrodymas. Begalinis intelektas apima (pagal I d.
30 teor.) tik Dievo atributus ir jo būsenas. Bet
Dievas yra vienintelis (pagal I d. 14 teor. 1 pr.).
Vadinasi, Dievo idėja, iš kurios begale būdų kyla
begalinis daugis, tegali būti vienintelė. Tai ir reikėjo
įrodyti.

5. teorema:
Idėjų formalios būties priežastimi Dievas pripažįstamas
tik tiek, kiek jis laikomas mąstančiu daiktu, o ne
kiek jis atskleidžiamas kuriuo nors kitu atributu. Vadinasi,
tiek Dievo atributų idėjų, tiek atskirų daiktų idėjų
veikiančioji priežastis - ne patys jų objektai, arba
suvokti daiktai, bet pats Dievas, kiek jis yra mąstantis
daiktas.
Įrodymas. Tai aišku iš šios dalies 3 teoremos.
Juk joje priėjome išvadą, jog Dievas gali sudaryti
savo esmės ir visko, kas iš jos būtinai išplaukia,
idėją vien tik dėl to, kad jis yra mąstantis daiktas,
o ne dėl to, kad yra savo idėjos objektas. Todėl
idėjų formalios būties priežastimi pripažįstamas
Dievas, kiek jis yra mąstantis daiktas.
Dar kitaip tai galima įrodyti šiuo būdu. Idėjų
formali būtis yra mąstymo modusas (tai savaime
aišku), t.y. (pagal I d. 25 teor. pr.) modusas, tam
tikru būdu išreiškiantis Dievo, kiek jis yra mąstantis
daiktas, prigimtį. O todėl (pagal I d. 10 teor.)
jame neglūdi Dievo jokio kito atributo sąvoka, ir,
vadinasi, šis modusas (pagal I d. 4 aks.) yra ne
kurio nors kito atributo, o tik mąstymo padarinys.
Todėl idėjų formalios būties priežastimi Dievas pripažįstamas
tik tiek, kiek jis laikomas mąstančiu
daiktu, ir t.t. Tai ir reikėjo įrodyti.

6. teorema:
Dievas yra bet kurio atributo modusų priežastis tik
tiek, kiek jis traktuojamas tik to atributo, kurio modusai jie yra, požiūriu, o ne kurio nors kito atributo požiūriu.
Įrodymas. Kiekvienas atributas suvokiamas
pats savaime be kurio nors kito paramos (pagal
I d. 10 teor.). Todėl kiekvieno atributo modusuose
glūdi savojo atributo sąvoka, o ne kurio nors kito,
ir, vadinasi (pagal I d. 4 aks.), Dievas yra jų priežastis
tik tiek, kiek jis traktuojamas tik to atributo,
kurio modusai jie yra, požiūriu, o ne kurio nors
kito atributo požiūriu. Tai ir reikėjo įrodyti.
Priedas. Iš to išplaukia, jog daiktų, kurie nėra
mąstymo modusai, formali būtis kyla iš dieviškosios
prigimties ne todėl, kad Dievas pirmiau pažino
šiuos daiktus: idėjų atvaizduoti daiktai kyla ir
išvedami iš savo atributų tuo pačiu būdu, kuriuo,
kaip parodėme, ir idėjos kyla iš mąstymo atributo.

7. teorema:
Idėjų tvarka ir sąryšis tokie patys kaip daiktų tvarka
ir sąryšis.
Įrodymas. Tai aišku iš I d. 4 aksiomos. Juk
kiekvieno priežastingai sąlygoto daikto idėja priklauso
nuo priežasties, kurios padarinys ji yra,
pažinimo.
Priedas. Iš to išplaukia, kad Dievo mąstymo
galia lygi jo aktualiai veikimo galiai. Vadinasi,
kas tik formaliai išplaukia iš begalinės Dievo prigimties,
visa tai ta pačia tvarka ir tuo pačiu sąryšiu
objektyviai kyla Dieve iš jo idėjos.
[TIP]
Pastaba. Prieš einant toliau mums reikia čia
prisiminti tai, ką parodėme anksčiau, būtent kad
visa tai, ką tik begalinis intelektas gali suvokti
kaip substancijos esmę, priklauso tik vienintelei
substancijai ir kad, vadinasi, mąstanti substancija
ir tįsi substancija - tai viena ir ta pati substancija,
suprantama tai vieno, tai kito atributo požiūriu.
Lygiai taip pat tįsumo modusas ir šio moduso
idėja yra vienas ir tas pats daiktas, nors išreikštas
dviem būdais. Atrodo, jog tai tarsi pro rūką
įžvelgė kai kurie žydų rašytojai, kurie kaip tik
teigė, kad Dievas, Dievo intelektas ir jo mąstomi
daiktai yra viena ir tas pat. Pavyzdžiui, gamtoje
egzistuojantis apskritimas ir egzistuojančio apskritimo
idėja, kuri taip pat yra Dieve, yra vienas ir
tas pats daiktas, išreikštas skirtingais atributais.
Tad ar gamtą suvoksime tįsumo atributo, ar mąstymo
atributo, ar kurio nors kito atributo požiūriu,
visuomet aptiksime vieną ir tą pačią tvarką,
kitaip tariant, vieną ir tą patį priežasčių sąryšį,
t.y. tų pačių daiktų seką.
Ir jei aš pasakiau, kad Dievas yra, pavyzdžiui,
apskritimo idėjos priežastis tik tiek, kiek jis yra
mąstantis daiktas, o apskritimo priežastis jis yra
tik tiek, kiek jis - tįsus daiktas, tai tik todėl, kad
apskritimo idėjos formali būtis gali būti pažinta
tik remiantis kitų mąstymo modusu kaip artimiausiąja
priežastimi, o tas kitas modusas - vėl kitu,
ir taip iki begalybės. Tad kol daiktus laikome mąstymo
modusais, visos gamtos tvarką, arba priežasčių
sąryšį, turime aiškinti vien tik mąstymo
atributu; o kiek juos laikome tįsumo modusais, turime visos gamtos tvarką aiškinti vien tik tįsumo
atributu. Tą patį manau ir apie kitus atributus.
Todėl daiktų pačių savaime priežastis iš tikrųjų
yra Dievas, kiek jį sudaro begalė atributų.
Šiuo metu aš negaliu šito išdėstyti aiškiau.

8. teorema:
Atskirų daiktų, arba modusų, kurie neegzistuoja,
idėjas begalinė Dievo idėja turi apimti taip, kaip Dievo
atributuose glūdi atskirų daiktų, arba modusų, formalios
esmės.
Įrodymas. Ši teorema aiški iš ankstesnės teoremos;
dar aiškiau ji suprantama iš ankstesnės pastabos.
Priedas. Iš to išplaukia, kad kol atskiri daiktai
egzistuoja tik tiek, kiek juos apima Dievo atributai,
jų objektyvi būtis, arba idėjos, egzistuoja tik
tiek, kiek egzistuoja begalinė Dievo idėja. O kai
apie atskirus daiktus sakoma, kad jie egzistuoja
ne tik tiek, kiek juos apima Dievo atributai, bet ir
kiek, kaip sakoma, jie trunka laike, tai jų idėjoje
taip pat glūdės egzistavimas, kurio dėka, sakoma,
jie trunka laike.
[TIP]
Pastaba. Jei kas pageidautų pavyzdžio, idant
šis dalykas būtų išsamiau išaiškintas, tai aš tikrai
negalėčiau pateikti nė vieno, kuris adekvačiai
išaiškintų kalbamąjį dalyką, nes jis vienintelis
toks. Vis dėlto pamėginsiu tai, kiek įmanoma, nušviesti.
[TIP]
Apskritimo prigimtis kaip tik tokia, kad visi
stačiakampiai, sudaryti iš jame susikertančių tiesių
linijų atkarpų, tarpusavyje yra lygūs. Todėl
apskritime telpa be galo daug lygių stačiakampių.
Tačiau apie kiekvieną iš jų tegalima pasakyti, kad
jis egzistuoja tik tiek, kiek egzistuoja apskritimas,
ir kurio nors iš šių stačiakampių idėja gali būti
vadinama egzistuojančia tik tiek, kiek ją apima
apskritimo idėja. Dabar tarkime, kad iš begalės
tokių stačiakampių egzistuoja tik du, būtent sudaryti
iš linijų E ir D atkarpų. Tada, suprantama,
ir jų idėjos egzistuoja ne tik tiek, kiek jas apima
apskritimo idėja, bet dar ir tiek, kiek jose glūdi tų
stačiakampių egzistavimas, ir tuo jos skiriasi nuo
visų kitų stačiakampių idėjų.

9. teorema:
Tikrovėje egzistuojančio atskiro daikto idėjos priežastis
yra Dievas - ne kiek jis begalinis, bet kiek jis
laikomas sudarančiu kitą tikrovėje egzistuojančio atskiro
daikto idėją, kurios priežastis taip pat yra Dievas,
nes jis sudaro trečią idėją, ir t.t. iki begalybės.
Įrodymas. Tikrovėje egzistuojančio atskiro daikto
idėja yra atskiras mąstymo modusas, skirtingas nuo visų kitų modusų (pagal 8 teor. pr. ir
past.), taigi (pagal šios d. 6 teor.) jo priežastis yra
Dievas tik tiek, kiek jis yra mąstantis daiktas.
Tačiau (pagal I d. 28 teor.) ne kiek jis yra absoliučiai
mąstantis daiktas, bet kiek jis laikomas esančiu
mąstymo kito moduso būvyje, kurio priežastis
taip pat yra Dievas, kiek jis yra vėl kito mąstymo
moduso būvyje, ir taip iki begalybės. Bet idėjų
tvarka ir sąryšis (pagal šios d. 7 teor.) tokie patys
kaip priežasčių tvarka ir sąryšis. Vadinasi, kurios
nors atskiros idėjos priežastis yra kita idėja, kitaip
tariant, Dievas, kiek jis laikomas sudarančiu
tą kitą idėją, kurios priežastis taip pat yra Dievas,
nes jis sudaro trečią idėją, ir t.t. iki begalybės.
Tai ir reikėjo įrodyti.
Priedas. Apie visa, kas vyksta kurios nors atskiros
idėjos objekte, Dievas žino tik tiek, kiek jis
turi to objekto idėją.
Įrodymas. Dievas turi idėją viso to, kas vyksta
kurios nors idėjos objekte (pagal šios d. 3 teor.),
ne kiek jis begalinis, bet kiek jis laikomas sudarančiu
kitą atskiro daikto idėją (pagal 9 teor.).
Bet idėjų tvarka ir sąryšis (pagal šios d. 7 teor.)
tokie patys kaip daiktų tvarka ir sąryšis. Vadinasi,
apie tai, kas vyksta kuriame nors atskirame
objekte, Dievas žino tik tiek, kiek jis turi to objekto
idėją. Tai ir reikėjo įrodyti.

10. teorema:
Substancialumas nebūdingas žmogaus esmei, kitaip
tariant, substancija nesudaro žmogaus fortuos. įrodymas. Juk substancialumas apima būtiną
egzistavimą (pagal I d. 7 teor.). Tad jei žmogaus
esmei būtų būdingas substancialumas, tai kartu
su duotąja substancija būtinai būtų duotas žmogus
(pagal šios d. 2 apibr.) ir, vadinasi, žmogus
būtinai egzistuotų, o tai (pagal šios d. 1 aks.) nesąmonė.
Vadinasi, ir t.t. Tai ir reikėjo įrodyti.
Pastaba. Si teorema taip pat įrodoma remiantis
I d. 5 teorema, būtent tuo, kad nėra dviejų tos
pačios prigimties substancijų. O kadangi žmonių
gali egzistuoti daug, tai, kas sudaro žmogaus formą,
nėra substancija. Be to, ši teorema aiški iš
kitų substancijos savybių, būtent iš to, kad substancija
savo prigimtimi begalinė, nekintanti, nedali
ir t.t., - tai kiekvienas lengvai gali pastebėti.
Priedas. Iš to išplaukia, kad žmogaus esmę sudaro
tam tikros Dievo atributų modifikacijos. Juk
substancialumas (pagal šią teor.) nebūdingas žmogaus
esmei. Vadinasi, žmogaus esmę (pagal I d.
15 teor.) sudaro kas nors, kas yra Dieve ir kas be
Dievo negali nei egzistuoti, nei būti suvokiama,
kitaip tariant (pagal I d. 25 teor. pr.), būsena,
arba modusas, išreiškiantis Dievo prigimtį tam
tikru ir apibrėžtu būdu.
Pastaba. Be abejo, visi privalo sutikti, kad be
Dievo niekas negali nei egzistuoti, nei būti suvokiama.
Juk visi pripažįsta, kad visų daiktų - tiek
jų esmės, tiek egzistavimo - vienintelė priežastis
yra Dievas, t.y. kad Dievas yra daiktų priežastis,
kaip sakoma, ne tik jų tapsmo, bet ir jų būties
atžvilgiu. Tačiau kol kas dauguma sako, kad kurio nors daikto esmei priklauso tai, be ko daiktas
negali nei egzistuoti, nei būti suvokiamas, ir todėl
mano, kad dieviškoji prigimtis būdinga sukurtų
daiktų esmei arba kad sukurti daiktai gali egzistuoti
ir būti suvokiami be Dievo, arba, o tai labiau
tikėtina, save laiko nepajėgiais teisingai spręsti.
Manau, kad šito priežastis ta, jog filosofuojant nesilaikyta
tvarkos. Juk dieviškąją prigimti, kurią
reikėjo apmąstyti pirmiausia, nes ji pirmesnė ir
už pažinimą, ir už gamtą, pažinimo tvarkoje jie
paliko paskiausią, o daiktus, vadinamus jutimų
objektais, - pačius pirmutinius. Todėl ir atsitiko
taip, kad, apmąstydami gamtos daiktus, apie dieviškąją
prigimtį jie mąstė mažiausiai, ir kai paskiau
ėmė mąstyti apie dieviškąją prigimtį, tai apie
jokį daiktą jie negalėjo tiek mažai mąstyti, kaip
apie savo pradinius įsivaizdavimus, kuriais grindė
gamtos daiktų pažinimą, nes tai visai negalėjo
padėti pažinti dieviškąją prigimtį. Todėl nenuostabu,
kad jie visur sau prieštaraudavo.
Bet apie tai nekalbėsiu. Juk čia ketinau tik
nurodyti priežastį, kodėl aš nesakiau, kad kurio
nors daikto esmei priklauso tai, be ko daiktas negali
nei egzistuoti, nei būti suvokiamas, - būtent
todėl, kad atskiri daiktai be Dievo negali nei egzistuoti,
nei būti suvokiami, tačiau Dievas jų prigimčiai
nepriklauso. Tačiau aš sakiau, kad daikto
esmę sudaro tai, dėl ko, jei tai duota, daiktas būtinai
pripažįstamas esančiu, o jei to nėra, daiktas
sunaikinamas; kitaip tariant, tai, be ko daiktas ir,
atvirkščiai, kas be daikto negali nei egzistuoti, nei
būti suvokta.

11. teorema:
Pirma, kas sudaro žmogaus sielos faktiškąją būtį,
yra ne kas kita, kaip kurio nors tikrovėje egzistuojančio
atskiro daikto idėja.
Įrodymas. Žmogaus esmę (pagal 10 teor. pr.)
sudaro tam tikri Dievo atributų modusai, būtent
(pagal šios d. 2 aks.) mąstymo modusai. Iš jų visų
(pagal šios d. 3 aks.) pirmesnė savo prigimtimi
yra idėja, ir jai egzistuojant tame pačiame individe
(pagal tą pačią aks.) turi egzistuoti ir kiti modusai
(būtent tie, už kuriuos idėja pirmesnė savo
prigimtimi). Vadinasi, idėja yra tas pirmasis dalykas,
kuris sudaro žmogaus sielos būtį. Tačiau ji
nėra neegzistuojančio daikto idėja, nes tokiu atveju
(pagal šios d. 8 teor. pr.) pati idėja negalėtų
būti vadinama egzistuojančia. Vadinasi, ji bus tikrovėje
egzistuojančio daikto idėja. Bet ne begalinio
daikto, nes begalinis daiktas ( pagal I d. 21 ir
22 teor.) turi visada būtinai egzistuoti, o tai (pagal
šios d. 1 aks.) neįmanoma. Vadinasi, pirma,
kas sudaro žmogaus sielos faktiškąją būtį, yra tikrovėje
egzistuojančio atskiro daikto idėja. Tai ir
reikėjo įrodyti.
Priedas. Iš to išplaukia, kad žmogaus siela yra
Dievo begalinio intelekto dalis. Todėl kai sakome,
jog žmogaus siela suvokia viena ar kita, tai tik
sakome, kad Dievas - ne kiek jis begalinis, bet
kiek jį išreiškia žmogaus sielos prigimtis, kitaip
tariant, kiek jis sudaro jos esmę - turi tą ar kitą
idėją. O sakydami, kad Dievas turi tą ar kitą idėją
- ne tik kiek jis sudaro žmogaus sielos esmę,
bet ir kiek jis kartu su žmogaus siela turi dar kito daikto idėją, - mes sakome, kad žmogaus siela
daiktą pažįsta iš dalies, arba neadekvačiai.
Pastaba. Be abejo, skaitytojai čia sustos, ir jiems
daug kas ateis į galvą, kas juos sutrikdys. Todėl
prašau jų iš lėto eiti su manimi toliau ir apie tai
nespręsti tol, kol visko neperskaitys.

12. teorema:
Kas tik pasitaiko žmogaus sielą sudarančios idėjos
objekte, žmogaus sielos turi būti suvokta, kitaip tariant,
sieloje būtinai turi egzistuoti šito idėja. Tad jei
žmogaus sielą sudarančios idėjos objektas yra kūnas,
tai tame kūne negali pasitaikyti nieko, ko siela nesuvoktų.
Įrodymas. Juk kas tik pasitaiko kurios nors idėjos
objekte, tai būtinai pažįsta Dievas (pagal šios
d. 9 teor. pr.), kiek jis laikomas sudarančiu to
objekto idėją, t.y. (pagal 11 teor.) kiek jis sudaro
kurio nors daikto sielą. Taigi, kas tik pasitaiko
žmogaus sielą sudarančios idėjos objekte, tai būtinai
pažįsta Dievas, kiek jis sudaro žmogaus sielos
prigimtį, t.y. (pagal 11 teor. pr.) to objekto
pažinimas būtinai bus sieloje, kitaip tariant, siela
jį suvokia. Tai ir reikėjo įrodyti.
Pastaba. Si teorema akivaizdi ir dar aiškiau
suprantama iš šios dalies 7 teoremos pastabos,
kurią ir žr.

13. teorema:
Žmogaus sielą sudarančios idėjos objektas yra kūnas,
kitaip tariant, tam tikras tikrovėje egzistuojantis
tįsumo modusas, ir niekas kitas. Įrodymas. Juk jei kūnas nebūtų žmogaus sielos
objektas, tai kūno būsenų idėjos būtų Dieve (pagal
šios d. 9 teor. pr.) ne kiek jis sudaro mūsų
sielą, bet kiek jis sudaro kito daikto sielą, t.y. (pagal
šios d. 11 teor. pr.) mūsų sieloje nebūtų kūno
būsenų idėjų. Tačiau (pagal šios d. 4 aks.) mes
turime kūno būsenų idėjas. Vadinasi, žmogaus sielą
sudarančios idėjos objektas yra kūnas, be to
(pagal 11 teor.), egzistuojantis tikrovėje. Be to, jei,
be kūno, būtų dar kitas sielos objektas, tai mūsų
sieloje būtinai turėtų būti kurio nors jo padarinio
idėja, nes (pagal I d. 36 teor.) nėra nieko, iš ko
nekiltų koks nors padarinys. Bet (pagal šios d.
5 aks.) mūsų sieloje jokios šito idėjos nėra. Vadinasi,
mūsų sielos objektas yra egzistuojantis kūnas,
ir niekas kitas. Tai ir reikėjo įrodyti.
Priedas. Iš to išplaukia, kad žmogus susideda
iš sielos ir kūno ir kad žmogaus kūnas egzistuoja
taip, kaip jį juntame.
Pastaba. Iš to suprantame ne tik tai, kad žmogaus
siela suvienyta su kūnu, bet ir tai, kaip reikia
suprasti sielos ir kūno susivienijimą. Tačiau
niekas negalės šio susivienijimo adekvačiai, arba
tiksliai, suprasti, pirma adekvačiai nepažinęs mūsų
kūno prigimties. Juk tai, ką iki šiol išdėstėme,
yra labai bendro pobūdžio ir su žmogumi susiję ne
daugiau kaip su kitais individais, kurie visi įsielinti,
nors skirtingu mastu. Juk Dieve būtinai egzistuoja
kiekvieno daikto idėja, kurios priežastis
yra Dievas, lygiai kaip ir žmogaus kūno idėja; o
todėl visa, ką pasakėme apie žmogaus kūno idėją,
būtinai reikia pasakyti ir apie bet kurio daikto idėją. Tačiau mes negalime neigti ir to. kad idėjos
tarp savęs skiriasi kaip ir patys objektai, kad viena
idėja būna pranašesnė už kitą ir joje glūdi daugiau
realybės, lygiai kaip vienos idėjos objektas
būna pranašesnis už kitos objektą ir jame glūdi
daugiau realybės. Todėl kad nustatytume, kuo
žmogaus siela skiriasi nuo kitų sielų ir kuo kitas
pranoksta, mums būtina pažinti, kaip sakėme, jos
objekto, t.y. žmogaus kūno, prigimtį. Bet jos čia
aiškinti aš negaliu, ir tai nėra būtina tam, ką noriu
įrodyti. Sakau tik apskritai, kad kuo labiau už
kitus koks nors kūnas geba vienu metu daug veikti
ir patirti, tuo labiau už kitus jo siela geba vienu
metu daug suvokti; ir kuo daugiau kurio nors kūno
veiksmų priklauso tik nuo jo paties ir kuo mažiau
jo veikime dalyvauja kiti kūnai, tuo labiau jo
siela geba tiksliai suprasti. Iš to mes galime pažinti
vienos sielos pranašumą prieš kitas, paskui
įžvelgti ir priežastį, kodėl mes savo kūną pažįstame
labai neaiškiai, ir daug ką kita, ką aš paskui
iš šito išsamprotausiu. Todėl manau, kad verta
tai kruopščiai išdėstyti ir įrodyti, o tam būtina
pirma šį bei tą pasakyti apie kūnų prigimtį.

1) aksioma
Visi kūnai arba juda, arba yra rimtyje.

2) aksioma
Kiekvienas kūnas juda tai lėčiau, tai greičiau.

1) lema
Kūnai tarp savęs skiriasi judėjimu ir rimtimi, greičiu
ir lėtumu, bet ne substancija.
Įrodymas. Manau, kad šios lemos pirma dalis
savaime aiški. O kad kūnai nesiskiria savo substancija,
tai aišku tiek iš I d. 5 teoremos, tiek iš
I d. 8 teoremos, o aiškiausia iš to, kas pasakyta
I d. 15 teoremos pastaboje.

2) lema
Visi kūnai kai kuo sutampa.
Įrodymas. Juk visi kūnai sutampa tuo, kad juose
glūdi vieno ir to paties atributo sąvoka (pagal šios
d. 1 apibr.). Be to, tuo, kad visi jie gali judėti tai
lėčiau, tai greičiau ir apskritai - tai judėti, tai
būti rimtyje.

3) lema
judantis arba rimtyje esantis kūnas turėjo būti determinuotas
judėti arba būti rimtyje kito kūno, kuris
savo ruožtu buvo determinuotas judėti arba būti rimtyje
dar kito kūno, o pastarasis - vėl kito, ir taip iki
begalybės.
Įrodymas. Kūnai (pagal šios d. 1 apibr.) yra
atskiri daiktai, kurie (pagal 1 lemą) tarp savęs
skiriasi judėjimo ir rimties požiūriu; taigi (pagal
I d. 28 teor.) kiekvienas kūnas būtinai turėjo būti
determinuotas judėti arba būti rimtyje kito atskiro
daikto, būtent (pagal šios d. 6 teor.) kito kūno, kuris (pagal 1 aks.) taip pat juda arba yra rimtyje.
Bet jis taip pat (tuo pačiu pagrindu) galėjo judėti
arba būti rimtyje ne kitaip, o tik dar kito
kūno determinuotas judėti arba būti rimtyje, o
pastarasis (tuo pačiu pagrindu) - vėl kito, ir taip
iki begalybės. Tai ir reikėjo įrodyti.
Priedas. Iš to išplaukia, kad judantis kūnas tol
juda, kol kito kūno bus determinuotas būti rimtyje;
ir rimtyje esantis kūnas tol bus rimtyje, kol
kito kūno bus determinuotas judėti. Žinoma, tai
savaime aišku. Juk tardamas, kad kūnas, pavyzdžiui,
A, yra rimtyje, ir neatsižvelgdamas į kitus
judančius kūnus apie kūną A nieko negalėsiu pasakyti,
tik tai, kad jis yra rimtyje. O jei paskui
atsitiks taip, kad kūnas A ims judėti, tai, žinoma,
šitai negali kilti iš to, kad jis buvo rimtyje, nes
rimties sekmuo galėjo būti tik kūno A rimtis. Jei,
priešingai, tariama, kad kūnas A juda, tai, atsižvelgdami
tik į A, nieko apie jį negalėsime tvirtinti,
o tik tai, kad jis juda. O jei paskui atsitiks taip,
kad kūnas A bus rimtyje, tai, žinoma, šitai negali
kilti iš judėjimo, kurį buvo įgijęs, nes judėjimo
sekmuo galėjo būti tik kūno A judėjimas. Tad rimtis
kyla iš daikto, kurio nebuvo kūne A, būtent iš
išorinės priežasties, determinavusios kūno A rimtį.

1) aksioma
Visos kurio nors kūno būsenos, sukeltos kito
kūno poveikio, kyla iš paveikto kūno prigimties ir
kartu iš poveikį sukeliančio kūno prigimties. Taigi
vienas ir tas pats kūnas juda skirtingai priklausomai nuo jį judinančių kūnų skirtingos prigimties,
ir, priešingai, skirtingi kūnai juda skirtingai
judinami vieno ir to paties kūno.
Kai judantis kūnas suduoda į kitą, rimtyje esantį,
kūną, kurio jis negali išjudinti, jis atmušamas,
kad nepaliautų judėti; ir kampas, kurį sudaro atmušto
judėjimo linija su ta rimtyje esančio kūno
plokštuma, į kurią suduoda judąs kūnas, lygus
kampui, kurį sudaro pradinio judėjimo linija su ta
pačia plokštuma.
Tiek apie paprasčiausius kūnus, būtent tuos,
kurie skiriasi tik judėjimu ir rimtimi, greičiu ir
lėtumu. Dabar pereisime prie sudėtinių kūnų.

APIBRĖŽIMAS

Kai keli vienodo arba skirtingo dydžio kūnai spaudžiami
kitų kūnų taip, kad vienas kitą liečia, arba vienodu
ar skirtingu greičiu juda taip, kad tam tikru santykiu
perduoda savo judėjimą vienas kitam, tai mes
sakome, kad tokie kūnai vienas su kitu susijungę ir visi
kartu sudaro vieną kūną, arba individą, kuris skiriasi
nuo kitų šiuo kūnų susijungimu.

3) aksioma
Kuo didesniais arba mažesniais paviršiais liečia
viena kitą kurio nors individo, ar sudėtinio
kūno, dalys, tuo sunkiau arba lengviau galima priversti
juos pakeisti savo padėtį ir, vadinasi, tuo
lengviau arba sunkiau priversti patį individą įgyti
kitą pavidalą. Todėl tuos kūnus, kurių dalys
viena kitą liečia didesniais paviršiais, aš vadinsiu
kietais, o tuos, kurių dalys liečiasi mažais paviršiais,
- minkštais ir, galiausiai, tuos, kurių dalys
tarpusavyje judrios, - skystais.

4) lema
Jei nuo kūno, sudaryto iš kelių kūnų, arba nuo individo,
kai kurie kūnai atsiskirs ir kartu jų vietų užims
tiek pat kitų tos pačios prigimties kūnų, tai individas
išsaugos savo ankstesnę prigimtį nė kiek nekeisdamas
savo formos.
Įrodymas. Juk kūnai (pagal 1 lemą) savo substancija
nesiskiria. Tai, kas sudaro individo formą,
yra (pagal ankstesnį apibr.) kūnų susijungimas,
o šis susijungimas, net jei kūnai tolydžio kištų
(pagal prielaidą), išlieka. Vadinasi, ir individas išsaugos
savo ankstesnę prigimtį tiek substancijos,
tiek moduso požiūriu. Tai ir reikėjo įrodyti.

5) lema
Jei individą sudarančios dalys padidės arba sumažės,
tačiau tokia proporcija, kad tarp jų išliks ankstesnis
judėjimo ir rimties santykis, tai ir individas išsaugos savo ankstesnę prigimtį nė kiek nekeisdamas savo
formos.
Įrodymas toks pats kaip ankstesnės lemos.

6) lema
Jei kai kurie individą sudarantys kūnai bus priversti
pakeisti judėjimo kryptį, tačiau taip, kad savo judėjimą
galės tęsti ir perduoti jį vienas kitam ankstesniu
santykiu, tai ir individas išsaugos savo prigimtį nė
kiek nekeisdamas savo formos.
Įrodymas. Tai savaime aišku. Juk tariama, kad
individas išsaugos visa, kas, kaip sakėme jį apibrėždami,
sudaro jo formą.

7) lema
Be to, taip sudarytas individas, nesvarbu, ar jis visas
judės, ar bus rimtyje, ar judės ta, ar kita kryptimi,
išsaugos savo prigimtį, kol kiekviena jo dalis išsaugos
savo judėjimą ir jį perduos kitoms dalims kaip ir anksčiau.
Įrodymas. Tai aišku iš paties individo apibrėžimo,
pateikto prieš 4 lemą.
Pastaba. Taigi iš to matome, kaip sudėtinis individas
gali patirti įvairias būsenas, vis dėlto išsaugodamas
savo prigimtį. Be to, iki šiol mes ėmėme
individą, sudarytą iš kūnų, kurie skiriasi tik
judėjimu ir rimtimi, greičiu ir lėtumu, t.y. iš paprasčiausių
kūnų sudalytą individą. O jei dabar imsime kitokį individą, sudarytą iš kelių skirtingos
prigimties individų, tai aptiksime, kad jis gali
patirti daug kitų būsenų, vis dėlto išsaugodamas
savo prigimtį. Juk kadangi kiekviena jo dalis sudaryta
iš kelių kūnų, tai kiekviena dalis galės (pagal
ankstesnę lemą) nė kiek nekeisdama savo prigimties
judėti tai lėčiau, tai greičiau ir, vadinasi,
savo judėjimą greičiau ar lėčiau perduoti kitoms
dalims. Be to, jei imsime trečią individų rūšį, sudarytą
iš šios antrosios rūšies individų, tai aptiksime,
kad ir jie gali patirti daug įvairių būsenų nė
kiek nekeisdami savo formos.
Ir jei taip eisime toliau iki begalybės, tai lengvai
suprasime, kad visa gamta yra vienas individas,
kurio dalys, t.y. visi kūnai, kinta begale būdų
nė kiek nekintant individui kaip visumai. Tai aš
turėčiau išdėstyti plačiau ir įrodyti, jei ketinčiau
kūną tirti kaip dalyko žinovas. Bet jau sakiau,
kad siekiu kitko ir kad tai pateikiau tik todėl, jog
iš to lengvai galiu išvesti tai, ką pasiryžau įrodyti.

POSTULATAI

1. Žmogaus kūnas susideda iš daugelio (skirtingos
prigimties) individualių dalių, kurių kiekviena
nepaprastai sudėtinga.
2. Žmogaus kūną sudarančios individualios dalys
vienos skystos, kitos minkštos ir, galiausiai,
trečios kietos.
3. Žmogaus kūną sudarančias individualias dalis,
taigi ir patį žmogaus kūną, daugeliu būdų veikia
išoriniai kūnai.
4. Kad save išsaugotų, žmogaus kūnui reikia
daugelio kitų kūnų, kuriuose jis tolydžio tarsi atgimsta.
5. Kai žmogaus kūno skysta dalis išorinio kūno
determinuojama taip, kad dažnai suduoda į kitą,
minkštą dalį, tai ji pakeičia pastarosios paviršių
ir joje palieka tarsi kokius iš išorės veikiančio kūno
pėdsakus.
6. Žmogaus kūnas gali daugeliu būdų judinti
išorinius kūnus ir įvairiais būdais juos paveikti.



14. teorema:
Žmogaus siela geba labai daug suvokti ir geba tuo
labiau, kuo daugiau būdų jos kūnas gali būti paveiktas.
Įrodymas. Juk žmogaus kūnas (pagal 3 ir
6 post.) daugeliu būdų yra veikiamas išorinių kūnų
ir geba daugeliu būdų paveikti išorinius kūnus.
O visa, kas vyksta žmogaus kūne, žmogaus
siela (pagal šios d. 12 teor.) turi suvokti; vadinasi,
žmogaus siela geba labai daug suvokti ir geba tuo
labiau, ir t.t. Tai ir reikėjo įrodyti.

15. teorema:
Idėja, sudaranti žmogaus sielos formalių būtį, ne
paprasta, bet sudėta iš daugelio idėjų.
Įrodymas. Žmogaus sielos formalią būtį sudaranti
idėja yra kūno idėja (pagal šios d. 13 teor.),
o kūnas (pagal 1 post.) susideda iš daugelio labai
sudėtingų individų. Bet Dieve būtinai egzistuoja
(pagal šios d. 8 teor. pr.) kiekvieno kūną sudarančio individo idėja. Vadinasi (pagal šios d. 7 teor.),
žmogaus kūno idėja sudėta iš daugelio jo sudedamųjų
dalių idėjų. Tai ir reikėjo įrodyti.

16. teorema:
Kiekvienos išorinių kūnų sukeltos žmogaus kūno būsenos
idėja turi apimti žmogaus kūno prigimtį ir kartu
išorinio kūno prigimtį.
Įrodymas. Juk visos sukeltos kurio nors kūno
būsenos kyla (pagal 1 aks. po 3 lemos pr.) iš poveikį
patiriančio kūno prigimties ir kartu iš poveikį
sukeliančio kūno prigimties. Todėl jų idėja (pagal
I d. 4 aks.) būtinai apima abiejų kūnų prigimtį.
Vadinasi, kiekvienos išorinių kūnų sukeltos žmogaus
kūno būsenos idėja apima žmogaus kūno prigimtį
ir išorinio kūno prigimtį. Tai ir reikėjo įrodyti.
1 priedas. Iš to išplaukia, pirma, kad žmogaus
siela daugelio kūnų prigimtį suvokia kartu su savo
kūno prigimtimi.
2 priedas. Išplaukia, antra, kad mūsų išorinių
daiktų idėjos labiau parodo mūsų kūno būklę negu
išorinių kūnų prigimtį, - tai daugeliu pavyzdžių
aš paaiškinau pirmos dalies priedėlyje.

17. teorema:
Jei sukelta tokia žmogaus kūno būsena, kurioje glūdi
kurio nors išorinio kūno prigimtis, tai žmogaus siela
tą išorinį kūną laikys tikrai egzistuojančiu arba čia pat esančiu tol, kol kūnas nepatirs poveikio, šalinančio to
kūno egzistavimą arba esamumą.
Įrodymas. Teorema akivaizdi. Juk kol žmogaus
kūnas patirs tokią būseną, tol žmogaus siela (pagal
šios d. 12 teor.) šią kūno būseną suvoks, t.y.
(pagal 16 teor.) turės tikrai egzistuojančio moduso
idėją, apimančią išorinio kūno prigimtį, t.y. idėją,
kuri išorinio kūno egzistavimą arba esamumą ne
šalina, bet numato. Todėl siela (pagal 16 teor.
1 pr.) išorinį kūną tol laikys tikrai egzistuojančiu
arba čia pat esančiu, kol ir t.t. Tai ir reikėjo įrodyti.
Priedas. Išorinius kūnus, kurie kartą paveikė
žmogaus kūną, siela gali laikyti tarsi čia pat esančiais,
nors jie jau neegzistuotų ir šiuo metu jų jau
nebūtų.
Įrodymas. Kai išoriniai kūnai žmogaus kūno
skystąsias dalis determinuoja taip, kad jos dažnai
suduoda į minkštesnes dalis, tai (pagal 5 post.)
pakeičia jų paviršių. Dėl to (žr. 2 aks. po 3 lemos
pr.) skystos dalys atsimuša nuo minkštų dalių kitaip
negu anksčiau ir jeigu paskui savaimingai
judėdamos suduoda į šiuos naujus paviršius, nuo
jų atsimuša lygiai taip pat, kaip tada, kai jos išorinių
kūnų buvo pastūmėtos į šiuos paviršius.
Vadinasi, kai taip atsimušusių jų judėjimas tęsiasi,
jos žmogaus kūną veikia tuo pačiu būdu. Siela
(pagal šios d. 12 teor.) vėl mąstys apie šį poveikį,
t.y. (pagal 17 teor.) vėl laikys išorinį kūną čia pat
esančiu; ir taip bus kiekvieną kartą, kai žmogaus
kūno skystos dalys savaimingai judėdamos suduos į šiuos paviršius. Todėl nors išoriniai kūnai, kartą
paveikę žmogaus kūną, ir neegzistuotų, vis dėlto
siela juos laikys čia pat esančiais kiekvieną kartą,
kai pasikartos ši kūno veiksena. Tai ir reikėjo įrodyti.
Pastaba. Taigi matome, kaip gali atsitikti, kad
tą, ko nėra, mes, kaip dažnai būna, laikome čia
pat esančiu. Galbūt tai atsitinka ir dėl kitų priežasčių,
bet man pakaks, kad čia parodžiau vieną,
kuria dalyką galiu taip paaiškinti, lyg būčiau parodęs
tikrąją priežastį. Tačiau aš nemanau, kad
esu labai nutolęs nuo tikrosios priežasties, nes visuose
mano priimtuose postulatuose vargu ar glūdi
kas nors, ko nepatvirtintų patyrimas, kuriuo
abejoti mums nedera, kai įrodėme, kad žmogaus
kūnas egzistuoja taip, kaip mes jį juntame (žr.
šios d. 13 teor. pr.). Be to (iš šios teor. pr. ir 16 teor.
2 pr.), mes aiškiai suprantame, koks yra skirtumas
tarp, pavyzdžiui, Petro idėjos, sudarančios jo
sielos esmę, ir Petro idėjos, kurią turi kitas žmogus,
pavyzdžiui, Paulius. Pirmoji tiesiogiai išreiškia
paties Petro kūno esmę, ir joje tol glūdi egzistavimas,
kol Petras egzistuoja. O antroji labiau
nurodo Pauliaus kūno būseną negu Petro prigimtį,
ir todėl kol trunka toji Pauliaus kūno būsena,
jo siela, nors Petras jau neegzistuotų, laikys jį
esančiu.
Tačiau laikydamiesi įprastinės žodžių vartosenos
mes tokias žmogaus kūno būsenas, kurių idėjos
išorinius kūnus mums pateikia kaip čia pat
esančius, ateityje vadinsime daiktų vaizdais, nors
jie ir neperteiktų daiktų pavidalo. Ir kai siela stebi daiktus šiuo būdu, mes sakysime, kad ji juos
įsivaizduoja.
Imdamasis atskleisti, kas yra suklydimas, aš
norėčiau pažymėti, jog sielos vaizdiniams patiems
savaime suklydimas nė kiek nebūdingas; kitaip
tariant, siela, kai ji įsivaizduoja, neklysta, o klysta
tik tiek, kiek ji laikoma neturinčia idėjos, šalinančios
tų daiktų, kuriuos ji įsivaizduoja čia pat
esančius, egzistavimą. Juk jei siela, neegzistuojančius
daiktus įsivaizduodama čia pat esančius,
kartu žinotų, kad tie daiktai tikrai neegzistuoja,
tai tokią vaizduotės galią ji iš tiesų laikytų savosios
prigimties vertingumu, o ne yda, ypač jei šis
gebėjimas įsivaizduoti priklausytų vien tik nuo jos
prigimties, t.y. (pagal I d. 7 apibr.) jei šis sielos
gebėjimas įsivaizduoti būtų laisvas.

18. teorema:
Jei žmogaus kūnas kartą buvo veikiamas dviejų arba
daugiau kūnų vienu metu, tai siela, paskui įsivaizduodama
vieną iš jų, tuojau atsimins ir kitus.
Įrodymas. Siela (pagal 17 teor. pr.) kurį nors
kūną įsivaizduoja dėl tos priežasties, kad išorinio
kūno palikti pėdsakai paveikia žmogaus kūną ir
sukelia tokią pačią būseną tuo pačiu būdu kaip ir
tada, kai tam tikros jo dalys buvo veikiamos paties
išorinio kūno. Bet (pagal prielaidą) kūno būsena
tada buvo tokia, kad siela įsivaizdavo iš karto
du kūnus. Vadinasi, dabar siela taip pat įsivaizduos
iš karto du kūnus, ir jei įsivaizduos vieną iš
jų, tuojau atsimins ir kitą. Tai ir reikėjo įrodyti.
Pastaba. Iš to aiškiai suprantame, kas yra atmintis.
Juk ji yra ne kas kita, kaip tam tikras
idėjų, kuriose glūdi už žmogaus kūno esančių daiktų
prigimtis, susijungimas sieloje pagal žmogaus
kūno būsenų tvarką ir susijungimą. Aš sakau, pirma,
jog atmintis yra susijungimas tik tokių idėjų,
kuriose glūdi už žmogaus kūno esančių daiktų prigimtis,
o ne idėjų, išreiškiančių šių daiktų prigimtį.
Juk iš tikrųjų šios idėjos (pagal šios d. 16 teor.)
yra žmogaus kūno būsenų idėjos, jos apima tiek
žmogaus kūno, tiek išorinių kūnų prigimtis. Sakau,
antra, jog šis idėjų susijungimas įvyksta pagal
žmogaus kūno būsenų tvarką ir susijungimą,
kad jį atskirčiau nuo idėjų susijungimo, įvykstančio
pagal intelekto tvarką, kuria siela suvokia daiktus
per jų pirmąsias priežastis ir kuri ta pati visiems
žmonėms.
Iš to paskui aiškiai suprantame, kodėl siela nuo
minties apie vieną daiktą tuojau pereina prie minties
apie kitą daiktą, nė kiek į pirmąjį nepanašų.
Pavyzdžiui, nuo minties apie žodį pomum (obuolys)
romėnas tuojau pereidavo prie minties apie
vaisių, nė kiek nepanašų į tą artikuliuotą garsą ir
neturintį su juo nieko bendro, išskyrus tai, kad to
žmogaus kūną dažnai paveikdavo jie abu, t.y. tas
žmogus, matydamas vaisių, dažnai girdėjo žodį pomum.
Taip kiekvienas pereina nuo vienos minties
prie kitos pagal tai, kaip įprotis jo kūne sutvarkė
daiktų vaizdus. Juk, pavyzdžiui, kareivis, matydamas
smėlyje arklio pėdsakus, tuojau nuo minties
apie arklį pereis prie minties apie raitelį, nuo
jos - prie minties apie karą ir t.t. O kaimietis nuo minties apie arklį pereis prie minties apie plūgą,
lauką ir t.t.; ir taip kiekvienas nuo vienos minties
pereina prie tos ar kitos, žiūrint kaip yra įpratęs
tuo ar kitu būdu jungti daiktų vaizdus.

19. teorema:
Žmogaus siela pažįsta patį žmogaus kūną ir apie jo
egzistavimą žino tik iš sukeltų kūno būseniĮ idėjų.
Įrodymas. Juk žmogaus siela pati yra idėja, kitaip
tariant - žmogaus kūno pažinimas (pagal šios
d. 13 teor.), esantis (pagal šios d. 9 teor.) Dieve,
kiek jis laikomas sudarančiu kitą atskiro daikto
idėją. Arba: kadangi (pagal 4 post.) žmogaus kūnui
reikia daugelio kitų kūnų, per kuriuos jis tolydžio
tarsi atgimsta, o idėjų tvarka ir sąryšis (pagal
šios d. 7 teor.) tokie patys kaip priežasčių
tvarka ir sąryšis, tai, vadinasi, ši idėja bus Dieve,
kiek jis laikomas sudarančiu daugelio atskirų daiktų
idėjas. Taigi Dievas turi žmogaus kūno idėją,
kitaip tariant, pažįsta žmogaus kūną, kiek jis sudaro
daugelį kitų idėjų, o ne kiek jis sudaro žmogaus
sielos prigimtį, t.y. (pagal šios d. 11 teor. pr.)
žmogaus siela žmogaus kūno nepažįsta. Tačiau kūno
būsenų idėjos yra Dieve, kiek jis sudaro žmogaus
sielos prigimtį, kitaip tariant, žmogaus siela
kūno būsenas suvokia (pagal šios d. 12 teor.) ir,
vadinasi (pagal šios d. 16 teor.), suvokia ir patį
žmogaus kūną, be to (pagal šios d. 17 teor.), kaip
tikrai egzistuojantį. Taigi tik tiek žmogaus siela
suvokia patį žmogaus kūną. Tai ir reikėjo įrodyti.

20. teorema:
Dieve taip pat egzistuoja žmogaus sielos idėja, arba
pažinimas, kylanti Dieve tuo pačiu būdu ir Dievui priklausanti
lygiai taip pat, kaip žmogaus kūno idėja, arba
pažinimas.
Įrodymas. Mąstymas yra Dievo atributas (pagal
šios d. 1 teor.), o todėl (pagal šios d. 3 teor.)
Dieve būtinai turi egzistuoti tiek paties mąstymo,
tiek visų jo modusų, taigi (pagal šios d. 11 teor.)
ir žmogaus sielos idėja. Iš to išplaukia, kad ši sielos
idėja, arba pažinimas, Dieve egzistuoja ne kiek
jis yra begalinis, bet kiek jis sudaro kitą atskiro
daikto idėją (pagal šios d. 9 teor.). Bet idėjų tvarka
ir sąryšis tokie patys kaip priežasčių tvarka ir
sąryšis (pagal šios d. 7 teor.). Vadinasi, ši sielos
idėja, arba pažinimas, kyla Dieve ir Dievui priklauso
tuo pačiu būdu kaip kūno idėja, arba pažinimas.
Tai ir reikėjo įrodyti.

21. teorema:
Ši sielos idėja lygiai taip pat suvienyta su siela, kaip
pati siela suvienyta su kūnu.
Įrodymas. Sielos suvienijimą su kūnu parodėme
remdamiesi tuo, kad būtent kūnas yra sielos
objektas (žr. šios d. 12 ir 13 teor.). O todėl tuo
pačiu pagrindu sielos idėja turi būti suvienyta su
savo objektu, t.y. su pačia siela, lygiai taip pat,
kaip pati siela suvienyta su kūnu. Tai ir reikėjo
įrodyti.
Pastaba. Ši teorema daug aiškiau suprantama
iš to, kas pasakyta šios dalies 7 teoremos pastaboje; juk ten mes parodėme, kad kūno idėja ir kūnas,
t.y. (pagal šios d. 13 teor.) siela ir kūnas, yra
vienas ir tas pats individas, suvokiamas tai kaip
mąstymo, tai kaip tįsumo atributas. Todėl sielos
idėja ir pati siela yra vienas ir tas pats daiktas,
suvokiamas kaip vienas ir tas pats atributas, būtent
mąstymo atributas. Aš sakau: sielos idėja ir
pati siela egzistuoja Dieve ir taip pat būtinai kyla
iš tos pačios mąstymo galios. Juk sielos idėja, t.y.
idėjos idėja, iš tikrųjų yra ne kas kita, kaip idėjos
forma, kiek ji laikoma mąstymo modusu neatsižvelgiant
į objektą. Mat jei kas nors ką nors žino,
tai kartu žino, kad tai žino, ir kartu žino, jog jis
žino, kad jis tai žino, ir t.t. iki begalybės. Bet apie
tai paskui.

22. teorema:
Žmogaus siela suvokia ne tik kūno būsenas, bet taip
pat šių būsenų idėjas.
Įrodymas. Būsenų idėjų idėjos Dieve kyla tuo
pačiu būdu ir Dievui priklauso lygiai taip pat, kaip
pačios būsenų idėjos; tai įrodoma tuo pačiu būdu
kaip 20 teorema. Bet kūno būsenų idėjos yra žmogaus
sieloje (pagal šios d. 12 teor.), t.y. (pagal šios
d. 11 teor. pr.) Dieve, kiek jis sudaro žmogaus
sielos esmę. Vadinasi, šių idėjų idėjos bus Dieve,
kiek jam būdingas žmogaus sielos pažinimas, arba
idėja, t.y. (pagal 21 teor.) jos bus pačioje žmogaus
sieloje, kuri todėl suvokia ne tik kūno būsenas,
bet ir šių būsenų idėjas. Tai ir reikėjo įrodyti.

23. teorema:
Siela save pažįsta tik tiek, kiek ji suvokia kūno būsenų
idėjas.
Įrodymas. Sielos idėja, arba pažinimas (pagal
šios d. 20 teor.), Dieve kyla tuo pačiu būdu ir jam
priklauso lygiai taip pat, kaip kūno idėja, arba
pažinimas. O kadangi (pagal šios d. 19 teor). žmogaus
siela žmogaus kūno paties savaime nepažįsta,
t.y. (pagal šios d. 11 teor. pr.) kadangi žmogaus
kūną Dievas pažįsta ne kiek jis sudaro žmogaus
sielos prigimtį, tai ir sielą Dievas pažįsta ne kiek
jis sudaro žmogaus sielos prigimtį, ir todėl (pagal
tą patį 11 teor. pr.) žmogaus siela tiek pati savęs
nepažįsta. Be to, kūno patiriamų būsenų idėjos
apima paties žmogaus kūno prigimtį (pagal šios
d. 16 teor.), t.y. (pagal šios d. 13 teor.) jos atitinka
sielos prigimtį. Todėl šių idėjų pažinime būtinai
glūdės sielos pažinimas. Bet žmogaus siela (pagal
22 teor.) pažįsta šias idėjas. Vadinasi, žmogaus
siela tik tiek pati save pažįsta. Tai ir reikėjo
įrodyti.

24. teorema:
Žmogaus siela žmogaus kūnų sudarančių dalių adekvačiai
nepažįsta.
Įrodymas. Žmogaus kūną sudarančios dalys priklauso
paties kūno esmei tik tiek, kiek jos viena
kitai tam tikru santykiu perduoda savo judėjimus
(žr. apibr. po 3 lemos pr.), o ne kiek jos gali būti
laikomos individais neatsižvelgiant į žmogaus kūną. Juk žmogaus kūno dalys (pagal 1 post.) yra
nepaprastai sudėtingi individai, kurių dalys (pagal
4 lemą) gali atsiskirti nuo žmogaus kūno, visiškai
išsaugant jo prigimtį ir formą, ir savo judėjimus
perteikti (žr. 1 aks. po 3 lemos) kitiems
kūnams kitu santykiu. Todėl (pagal šios d. 3 teor.)
kiekvienos dalies idėja, arba pažinimas, bus Dieve,
ir būtent (pagal šios d. 9 teor.) kiek jis laikomas
sudarančiu kitą atskiro daikto idėją, o tas
atskiras daiktas gamtos tvarkoje yra pirmesnis
už pačią tą dalį (pagal šios d. 7 teor.). Be to, tą
patį reikia pasakyti ir apie žmogaus kūną sudarančio
paties individo kiekvieną atskirą dalį, todėl
kiekvieną žmogaus kūną sudarančią dalį Dievas
pažįsta, kiek jis sudaro daugelį daiktų idėjų,
o ne kiek jis tik turi žmogaus kūno idėją, t.y. (pagal
šios d. 13 teor.) idėją, sudarančią žmogaus sielos
prigimtį. O todėl (pagal šios d. 11 teor. pr.)
žmogaus siela žmogaus kūną sudarančių dalių
adekvačiai nepažįsta. Tai ir reikėjo įrodyti.

25. teorema:
Žmogaus kūno bet kurios būsenos idėjoje neglūdi
adekvatus išorinio kūno pažinimas.
Įrodymas. Parodėme (žr. šios d. 16 teor.), kad
žmogaus kūno būsenos idėja išorinio kūno prigimtį
apima tiek, kiek išorinis kūnas tam tikru būdu
determinuoja patį žmogaus kūną. O kiek išorinis
kūnas yra individas neatsižvelgiant į žmogaus kūną,
jo idėja, arba pažinimas, būdinga Dievui (pagal
šios d. 9 teor.), kiek jis laikomas sudarančiu kito daikto idėją, kuri (pagal šios d. 7 teor.) savo
prigimtimi pirmesnė už tą išorinį kūną. Todėl
adekvatus išorinio kūno pažinimas Dievui nebūdingas,
kiek jis turi žmogaus kūno būsenos idėją,
kitaip tariant, žmogaus kūno būsenos idėjoje neglūdi
adekvatus išorinio kūno pažinimas. Tai ir
reikėjo įrodyti.

26. teorema:
Žmogaus siela kiekvieną išorinį kūną suvokia kaip
tikrai egzistuojantį tik iš savo kūno būsenų idėjų.
Įrodymas. Jei žmogaus kūno niekaip neveikia
koks nors išorinis kūnas, tai (pagal šios d. 7 teor.)
ir žmogaus kūno idėja, t.y. (pagal šios d. 13 teor.)
žmogaus siela, to kūno egzistavimo idėjos niekaip
neveikiama, kitaip tariant, ji niekaip nesuvokia
tą išorinį kūną egzistuojant. O kiek žmogaus kūnas
kokiu nors būdu veikiamas kurio nors išorinio
kūno, tiek (pagal šios d. 16 teor. ir jos pr.) ir
siela išorinį kūną suvokia. Tai ir reikėjo įrodyti.
Priedas. Kiek žmogaus siela įsivaizduoja išorinį
kūną, tiek ji jo adekvačiai nepažįsta.
Įrodymas. Kai žmogaus siela stebi išorinius kūnus
remdamasi savo kūno būsenų idėjomis, tai
sakome, kad ji įsivaizduoja (žr. šios d. 17 teor.
past.); kitu būdu įsivaizduoti išorinius kūnus tikrai
egzistuojant siela (pagal ankstesnę teor.) negali.
Todėl (pagal 25 teor.) kiek siela įsivaizduoja
išorinius kūnus, tiek jų adekvačiai nepažįsta. Tai
ir reikėjo įrodyti.

27. teorema:
Žmogaus kūno bet kurios būsenos idėjoje neglūdi
adekvatus paties žmogaus kūno pažinimas.
Įrodymas. Kiekviena žmogaus kūno bet kurios
būsenos idėja žmogaus kūno prigimtį apima tiek,
kiek pats žmogaus kūnas laikomas veikiamu kokiu
nors apibrėžtu būdu (žr. šios d. 16 teor.). O
kiek žmogaus kūnas yra individas, kuris gali būti
veikiamas daugeliu kitų būdų, jo idėjoje ir t.t. (žr.
šios d. 25 teor. įrodymą).

28. teorema:
Žmogaus kūno būsenų idėjos, kiek jos priklauso tik
žmogaus sielai, nėra aiškios ir tikslios, bet ura neaiškios.
Įrodymas. Juk žmogaus kūno būsenų idėjos apima
tiek išorinių kūnų, tiek paties žmogaus kūno
prigimtį (pagal šios d. 16 teor.); jos turi apimti ne
tik žmogaus kūno, bet ir jo dalių prigimtį, nes
būsenos yra (pagal 3 post.) būdai, kuriais išoriškai
veikiamos žmogaus kūno dalys ir, vadinasi,
visas kūnas. Bet (pagal šios d. 24 ir 25 teor.) išorinius
kūnus, kaip ir žmogaus kūną sudarančias
dalis, adekvačiai pažįsta Dievas, kiek jis laikomas
sudarančiu ne žmogaus sielą, bet kitas idėjas. Vadinasi,
šios būsenų idėjos, kiek jos priklauso tik
žmogaus sielai, yra lyg išvados be prielaidų, t.y.
(tai savaime suprantama) neaiškios idėjos. Tai ir
reikėjo įrodyti.
Pastaba. Tuo pačiu būdu galima įrodyti, kad
žmogaus sielos prigimtį sudaranti idėja, imama pati savaime, nėra aiški ir tiksli; tokios pačios yra
žmogaus sielos idėja ir žmogaus kūno būsenų idėjų
idėjos, kiek jos priklauso vien tik sielai. Kiekvienas
gali tai lengvai pastebėti.

29. teorema:
Bet kurios žmogaus kūno būsenos idėjos idėjoje neglūdi
adekvatus žmogaus sielos pažinimas.
Įrodymas. Juk žmogaus kūno būsenos idėjoje
(pagal šios d. 27 teor.) neglūdi adekvatus paties
kūno pažinimas, kitaip tariant, idėja adekvačiai
neišreiškia jo prigimties, t.y. (pagal šios d. 13 teor.)
ji adekvačiai nesiderina su sielos prigimtimi. Todėl
(pagal I d. 6 aks.) šios idėjos idėja adekvačiai
neišreiškia žmogaus sielos prigimties, kitaip tariant,
joje neglūdi adekvatus šios prigimties pažinimas.
Tai ir reikėjo įrodyti.
Priedas. Iš to išplaukia, kad žmogaus siela visais
atvejais, kai ji daiktus suvokia įprastine gamtos
tvarka, pažįsta ne adekvačiai, bet tik neaiškiai
ir iškreiptai. Juk siela pati save pažįsta tik
tiek, kiek ji suvokia kūno būsenų idėjas (pagal
šios d. 23 teor.). O savo kūną siela (pagal šios d.
19 teor.) pažįsta tik iš pačių jo būsenų idėjų, kuriomis
remdamasi (pagal šios d. 26 teor.) ji suvokia
taip pat ir išorinius kūnus. Todėl kiek ji jas
turi, ji ne adekvačiai pažįsta pačią save (pagal
29 teor.), savo kūną (pagal šios d. 27 teor.) ir išorinius
kūnus (pagal šios d. 25 teor.), o pažįsta tik
(pagal 28 teor. ir jos past.) iškreiptai ir neaiškiai.
Tai ir reikėjo įrodyti.
Pastaba. Aš pabrėžiu, kad siela ne adekvačiai,
bet tik neaiškiai pažįsta pačią save, savo kūną ir
išorinius daiktus kiekvieną kartą, kai ji daiktus
suvokia įprastine gamtos tvarka, t.y. kiekvieną
kartą, kai ji išoriškai, būtent atsitiktinio susidūrimo
su daiktais, determinuojama tą ar kitą apmąstyti,
o ne tada, kai ji vidujai - būtent dėl to,
kad iš karto stebi daug daiktų - determinuojama
suprasti jų suderinamumą, skirtybes ir priešybes.
Juk kiekvieną kartą, kai siela tuo ar kitu būdu
vidujai determinuojama, ji daiktus įžvelgia aiškiai
ir tiksliai, - tai aš parodysiu toliau.

30. teorema:
Savo kūno trukmę mes galime pažinti tik labai neadekvačiai.
Įrodymas. Mūsų kūno trukmė nepriklauso nuo
jo esmės (pagal šios d. 1 aks.), ji taip pat nepriklauso
nuo absoliučios Dievo prigimties (pagal I d.
21 teor.). Bet (pagal I d. 28 teor.) mūsų kūnas
determinuojamas egzistuoti ir veikti tokių priežasčių,
kurios taip pat determinuotos tam tikru ir
apibrėžtu būdu egzistuoti ir veikti kitų priežasčių,
o šios determinuotos vėl kitų, ir taip iki begalybės.
Taigi mūsų kūno trukmė priklauso nuo gamtos
visuotinės tvarkos ir daiktų sandaros. O kokia
ši daiktų sandara - tą adekvačiai žino Dievas,
kiek jis turi jų visų idėjas, o ne kiek jis turi tik
žmogaus kūno idėją (pagal šios d. 9 teor. pr.). Todėl
kiek Dievas laikomas sudarančiu tik žmogaus
sielos prigimtį, jis mūsų kūno trukmę pažįsta labai
neadekvačiai, t.y. (pagal šios d. 11 teor. pr.) šis pažinimas musų sieloje labai neadekvatus. Tai
ir reikėjo įrodyti.

31. teorema:
Už mūsų esančių atskirų daiktų trukmę mes galime
pažinti tik labai neadekvačiai.
Įrodymas. Juk kiekvieną atskirą daiktą, kaip
ir žmogaus kūną, tam tikru ir apibrėžtu būdu egzistuoti
ir veikti turi determinuoti kita priežastis,
o šią - vėl kita, ir taip iki begalybės (pagal I d.
28 teor.). O kadangi, remdamiesi šia visuotine atskirų
daiktų savybe, ankstesnėje teoremoje mes
įrodėme, kad savo kūno trukmę galime pažinti tik
labai neadekvačiai, tai, vadinasi, tokią pačią išvadą
reikės daryti ir apie atskirų daiktų trukmę,
būtent kad ją mes galime pažinti tik labai neadekvačiai.
Tai ir reikėjo įrodyti.
Priedas. Iš to išplaukia, kad visi atskiri daiktai
yra atsitiktiniai ir nykstantys. Juk jų trukmės mes
negalime adekvačiai pažinti (pagal 30 teor.), o kaip
tik tai ir reikia laikyti daiktų atsitiktinumu ir
sunaikinamumu (žr. I d. 33 teor. 1 past.), nes,
išskyrus šitai (pagal I d. 29 teor.), nėra nieko atsitiktinio.

32. teorema:
Visos idėjos, kiek jos priklauso Dievui, teisingos.
Įrodymas. Juk visos Dieve esančios idėjos visiškai
atitinka savo objektus (pagal šios d. 7 teor. pr.) ir, vadinasi, jos visos (pagal I d. 6 aks.) teisingos.

33. teorema:
Idėjose nėra nieko teigiamo, dėl ko jos vadinamos
klaidingomis.
Įrodymas. Kas tai neigia, tegul įsivaizduoja, jei
tai įmanoma, teigiamą mąstymo modusą, sudarantį
suklydimo, arba klaidingumo, formą. Sis
mąstymo modusas Dieve negalimas (pagal 32 teor.),
taip pat negalimas ir neįsivaizduojamas už Dievo
(pagal I d. 15 teor.). Vadinasi, idėjose negali būti
nieko teigiamo, dėl ko jos vadinamos klaidingomis.
Tai ir reikėjo įrodyti.

34. teorema:
Kiekviena mūsų turima absoliuti, t.y. adekvati ir
tobida, idėja yra teisinga.
Įrodymas. Kai sakome, kad turime adekvačią
ir tobulą idėją, tai (pagal šios d. 11 teor. pr.) sakome
ne ką kita, o tai, kad adekvačią ir tobulą
idėją turi Dievas, kiek jis sudaro mūsų sielos esmę;
vadinasi (pagal šios d. 32 teor.), sakome ne ką
kita, o tai, kad tokia idėja teisinga.

35. teorema:
Klaidingumų sudaro žinojimo stoka, glūdinti neadekvačiose,
t.y. iškreiptose ir neaiškiose, idėjose.
Įrodymas. Idėjose nėra nieko teigiamo, kas sudarytų
klaidingumo formą (pagal šios d. 33 teor.).
Tačiau klaidingumo negali sudaryti absoliuti žinojimo
stoka (juk ne apie kūnus, bet apie sielas
sakoma, kad jos apsirinka ir klysta), taip pat negali
sudaryti absoliutus nežinojimas, nes nežinoti
ir suklysti - skirtingi dalykai. Todėl klaidingumą
sudaro žinojimo stoka, glūdinti neadekvačiame
daiktų pažinime, t.y. neadekvačiose ir neaiškiose
idėjose. Tai ir reikėjo įrodyti.
Pastaba. Šios dalies 17 teoremos pastaboje aš
paaiškinau, kaip klaidą sudaro žinojimo stoka, o
kad būtų dar aiškiau, pateiksiu pavyzdį. Rodos,
žmonės klysta manydami esą laisvi. Ši jų nuomonė
remiasi tik tuo, kad jie įsisąmoninę savo veiksmus
ir nežino juos determinuojančių priežasčių.
Taigi jų laisvės idėja tokia, kad jie nežino jokios
savo veiksmų priežasties. Mat kai jie sako, kad
žmonių veiksmai priklauso nuo valios, tai yra žodžiai,
kurių jie nesieja su jokia idėja. Iš tiesų nė
vienas nežino, kas yra valia ir kaip ji judina kūną;
o tie, kurie giriasi tokiu žinojimu ir išgalvoja
sielos būstą ir buveinę, paprastai sukelia arba juoką,
arba pasibjaurėjimą. Panašiai žiūrėdami į saulę
įsivaizduojame ją nuo mūsų nutolus maždaug
200 žingsnių. Klaidą čia sudaro ne vien toks įsivaizdavimas,
bet ir tai, kad taip įsivaizduodami
mes nežinome tikrojo saulės nuotolio ir šio vaizdavimosi
priežasties. Juk net jei paskui sužinome,
kad saulė nuo mūsų nutolusi daugiau negu
600 žemės skersmenų8, vis dėlto ją tebeįsivaizduojame
esant arti. Juk saulę arti esant įsivaizduojame
ne todėl, kad nežinome jos tikrojo nuotolio,
bet dėl to, kad mūsų kūno būsena apima saulės
esmę tik tiek, kiek pats kūnas yra jos veikiamas.

36. teorema:
Neadekvačios ir neaiškios idėjos kyla taip pat būtinai
kaip ir adekvačios, t.y. aiškios ir tikslios, idėjos.
Įrodymas. Visos idėjos yra Dieve (pagal I d.
15 teor.) ir, kiek jos priklauso Dievui, yra teisingos
(pagal šios d. 32 teor.) ir (pagal šios d. 7 teor.
pr.) adekvačios. Tad jos neadekvačios ir neaiškios
tik tiek, kiek priklauso kieno nors atskirai sielai
(apie tai ir. šios d. 24 ir 28 teor.). O todėl jos
visos - tiek adekvačios, tiek neadekvačios - kyla
taip pat būtinai. Tai ir reikėjo įrodyti.

37. teorema:
Tai, kas bendra visiems daiktams (apie tai ir. 2 lemą)
ir vienodai yra tiek dalyje, tiek visumoje, nesudaro
jokio atskiro daikto esmės.
Įrodymas. Kas tai neigia, tegul įsivaizduoja, jei
tai įmanoma, kad tai, kas bendra visiems daiktams,
sudaro kurio nors atskiro daikto esmę, tarkime,
B esmę. Vadinasi (pagal šios d. 2 apibr.),
bendrybė negalės be B nei egzistuoti, nei būti suvokiama.
Bet tai priešinga prielaidai. Vadinasi,
bendrybė nepriklauso B esmei ir kurio nors kito
atskiro daikto esmės nesudaro. Tai ir reikėjo įrodyti.

38. teorema:
Tai, kas bendra visiems daiktams ir vienodai yra
tiek dalyje, tiek visumoje, galima suvokti tik adekvačiai. Įrodymas. Tegul A yra kas nors bendra visiems
daiktams ir vienodai yra tiek kurio nors kūno dalyje,
tiek visumoje. Aš teigiu, kad A gali būti suprantama
tik adekvačiai. Juk šito idėja (pagal šios
d. 7 teor. pr.) Dieve būtinai bus adekvati ir kiek
jis turi žmogaus kūno idėją, ir kiek turi idėją kūno
būsenų, kuriose (pagal šios d. 16, 25 ir 27 teor.)
glūdi tiek žmogaus kūno, tiek iš dalies ir išorinių
kūnų prigimtis. Tai reiškia, kad (pagal šios d. 12
ir 13 teor.) šios idėjos būtinai bus adekvačios Dieve,
kiek jis sudaro žmogaus sielą, kitaip tariant,
kiek jis turi idėjas, esančias žmogaus sieloje. Taigi
siela (pagal šios d. 11 teor. pr.) būtinai suvokia
A adekvačiai - ir kiek ji suvokia save, ir kiek
suvokia bet kurį išorinį kūną; o kitu būdu A negali
būti suvokiama. Tai ir reikėjo įrodyti.
Priedas. Iš to išplaukia, kad egzistuoja kai kurios
idėjos, arba sąvokos, bendros visiems žmonėms,
nes (pagal 2 lemą) visi kūnai kai kuo sutampa,
o tai (pagal ankstesnę teor.) visi turi
suvokti adekvačiai, t.y. aiškiai ir tiksliai.

39. teorema:
To, kas bendra bei būdinga žmogaus kūnui ir kai
kuriems išoriniams kūnams, paprastai veikiantiems
žmogaus kūną, ir kas vienodai yra tiek kiekvieno iš šių
kūnų dalyje, tiek visumoje, idėja sieloje bus taip pat
adekvati.
Įrodymas. Tegul A yra tai, kas bendra bei būdinga
žmogaus kūnui ir kai kuriems išoriniams
kūnams, kas vienodai yra žmogaus kūne ir tuose išoriniuose kūnuose ir kas, galiausiai, vienodai yra
tiek kiekvieno iš šių kūnų dalyje, tiek visumoje.
Dieve bus adekvati paties A idėja (pagal šios d.
7 teor. pr.) - ir kiek jis turi žmogaus kūno idėją,
ir kiek jis turi tų išorinių kūnų idėjas. Dabar tarkime,
kad žmogaus kūnas veikiamas išorinio kūno
per tai, kas jiems bendra, t.y. per A. Šios būsenos
idėjoje glūdės savybė A (pagal šios d. 16 teor.),
ir todėl (pagal tą patį 7 teor. pr.) šios būsenos
idėja, kiek joje glūdi savybė A, bus adekvati Dieve,
kiek jis sudaro žmogaus kūno idėją, t.y. (pagal
šios d. 13 teor.) kiek jis sudaro žmogaus sielos
prigimtį. O todėl (pagal šios d. 11 teor. pr.) ši
idėja adekvati taip pat ir žmogaus sieloje. Tai ir
reikėjo įrodyti.
Priedas. Iš to išplaukia, kad siela adekvačiai
suvokti geba tuo labiau, kuo daugiau jos kūnas
turi bendro su kitais kūnais.

40. teorema:
Visos idėjos, kylančios sieloje iš joje esančių adekvačių
idėjų, taip pat adekvačios.
įrodymas. Tai aišku. Juk kai sakome, kad žmogaus
sieloje idėja kyla iš joje esančių adekvačių
idėjų, tai mes nesakome nieko kito (pagal šios d.
11 teor. pr.), o tik tai, kad pačiame dieviškajame
intelekte egzistuoja idėja, kurios priežastis yra Dievas - ne kiek jis begalinis ir ne kiek jis patiria
daugelio atskirų daiktų idėjų poveikius, bet kiek
jis sudaro tik žmogaus sielos esmę.
1) pastaba. Tuo aš paaiškinau sąvokų, vadinamų
bendrosiomis ir sudarančių mūsų samprotavimų
pagrindą, priežastį. Bet yra dar kitos aksiomų
arba sąvokų priežastys, kurias vertėtų paaiškinti
mūsų metodu: iš jų paaiškėtų, kurios sąvokos naudingesnės
už kitas ir kurios vargu ar gali būti
vartojamos; be to, kurios sąvokos bendros visiems
ir kurios aiškios bei tikslios tik tiems, kurie neturi
išankstinių nuostatų, ir, galiausiai, kurios blogai
pagrįstos. Be to, paaiškėtų, iš kur kyla tos
sąvokos, kurios vadinamos antros eilės sąvokomis9,
ir, vadinasi, jų pagrindą sudarančios aksiomos, ir
dar kai kas, ką retkarčiais čia apmąstydavau. Bet
kadangi tam paskyriau kitą traktatą10 ir kad nereikalingu
daugžodžiavimu nesukelčiau bodėjimosi,
aš nusprendžiau čia to neliesti.
Tačiau kad nepraleisčiau ko nors, ką būtina
žinoti, trumpai nurodysiu priežastis, iš kurių kyla
vadinamieji transcendentaliniai terminai - esinys,
daiktas, kas nors. Šie terminai atsiranda dėl to,
kad žmogaus kūnas, kadangi jis ribotas, pajėgia
iš karto aiškiai susidaryti tik tam tikrą vaizdų
skaičių (šios d. 17 teor. past. paaiškinau, kas yra
vaizdas). Jei šis skaičius viršijamas, tai vaizdai
pradeda susilieti, ir kai šis vaizdų, kuriuos kūnas
pajėgia iš karto sudaryti, skaičius žymiai viršijamas,
tai jie visi visiškai susilieja. Taip įvykus,
žmogaus siela, kaip aišku iš šios dalies 17 teoremos
priedo ir iš 18 teoremos, galės iš karto tiksliai
įsivaizduoti tiek kūnų, kiek jos kūne iš karto
gali susidaryti vaizdų. O kai vaizdai kūne visiškai
susilieja, tai ir siela visus kūnus įsivaizduos neaiškiai,
be jokios skirtybės ir juos supras tarsi vieno atributo požiūriu, būtent esinio, daikto atributo
ir t.t. Tai galima išvesti ir iš to, kad vaizdai ne
visada vienodai ryškūs, taip pat iš kitų analogiškų
šioms priežasčių, kurias čia aiškinti nėra reikalo,
nes mūsų siekiamam tikslui pakanka išnagrinėti
tik vieną. Juk jos visos lemia tai, kad šie
terminai žymi pačias neaiškiausias idėjas.
Dėl panašių priežasčių paskui kilo tos sąvokos,
kurios vadinamos bendrosiomis, kaip antai: žmogus,
arklys, šuo ir t.t. Jos atsirado būtent dėl to,
jog žmogaus kūne susidaro iš karto tiek vaizdų,
pavyzdžiui, žmonių, kad nors jie vaizduotės galios
visiškai ir nepranoksta, bet vis dėlto pranoksta
tiek, jog siela negali įsivaizduoti atskirų žmonių
nežymių skirtybių (būtent kiekvieno spalvos, dydžio
ir t.t.) ir apibrėžto jų skaičiaus, o tiksliai įsivaizduoja
tik tai, kuo jie visi, kiek veikia kūną,
yra vienodi, nes to kūnas labiausiai yra veikiamas,
būtent kiekvieno atskiro žmogaus. Šitai siela
išreiškia žodžiu „žmogus“ ir priskiria atskirų
žmonių begaliniam daugiui. Juk, kaip sakėme, siela
negali įsivaizduoti apibrėžto atskirų žmonių
skaičiaus. Bet reikia pažymėti, kad šias sąvokas
ne visi susidaro vienodai - kiekvienas susidaro
skirtingai priklausomai nuo daikto, kuris kūną
dažniausiai veikė ir kurį siela lengviau įsivaizduoja
arba atsimena. Pavyzdžiui, tie, kurie dažniau
ir nustebę įsižiūrėdavo į žmogaus figūrą, žodžiu
„žmogus“ vadina gyvūną, kuriam būdinga
stačia kūno padėtis; o kurie įpratę kitaip įsižiūrėti,
susidaro kitokį bendrąjį žmonių vaizdą, būtent:
žmogus yra gyva būtybė, gebanti juoktis, dvikojis
gyvūnas be plunksnų, protinga gyva būtybė. Šitaip ir apie visa kita kiekvienas susidarys daiktų
bendruosius vaizdus pagal savo kūno ypatumus.
Todėl nenuostabu, kad tarp filosofų, siekusių gamtos
daiktus aiškinti remiantis vien tik daiktų vaizdais,
kilo tiek nesutarimų.
2) pastaba. Iš viso to, kas anksčiau pasakyta,
darosi aišku, kad mes daug ką suvokiame ir susidarome
bendrąsias sąvokas, pirma, atskirų daiktų
pagrindu, kai juslės juos atkuria intelektui iškreiptai,
neaiškiai ir netvarkingai (žr. šios d.
29 teor. pr.); todėl tokius suvokimus aš Įpratęs
vadinti iš netvarkingo patyrimo kilusiu pažinimu.
Antra, ženklų pagrindu, pavyzdžiui, kai girdėdami
ar skaitydami žinomus žodžius prisimename
daiktus ir sudarome tam tikras jų idėjas, panašias
i tas, kuriomis remdamiesi įsivaizduojame
daiktus (žr. šios d. 18 teor. past.). Šiuos abu daiktų
Įžvalgos būdus ateityje vadinsiu pirmąja pažinimo
rūšimi, nuomone arba vaizduote. Trečia, galiausiai
tuo pagrindu, kad turime bendrąsias
sąvokas ir daiktų savybių adekvačias idėjas (žr.
šios d. 38 teor. pr. .39 teor. ir jos pr. ir 40 teor.).
Šį pažinimo būdą vadinsiu protu ir antrąja pažinimo
rūšimi. Be šių dviejų pažinimo rūšių, yra
(tai vėliau parodysiu) ir trečia, kurią vadinsime
intuiciniu žinojimu. Šis pažinimo būdas nuo Dievo
kurių nors atributų formalios esmės adekvačios
idėjos veda į daiktų esmės adekvatų pažinimą.
Visa tai paaiškinsiu vienu pavyzdžiu. Duoti trys
skaičiai nustatyti ketvirtajam, kuris santykiauja
su trečiuoju taip, kaip antrasis su pirmuoju. Pirkliai
nedvejodami padaugins antrąjį skaičių iš trečiojo ir gautą sandaugą padalys iš pirmojo -
todėl, kad jie, žinoma, nepamiršo to, ką girdėjo iš
savo mokytojo be jokio įrodymo, arba todėl, kad
tai ne kartą patyrė atlikdami veiksmus su paprasčiausiais
skaičiais, arba dėl Eukleido 7 knygos
19 teoremos įrodymo, būtent remiantis bendrąja
proporcijų savybe. O turint paprasčiausius
skaičius viso to nė nereikia. Jei duoti, pavyzdžiui,
skaičiai 1, 2, 3, tai kiekvienas mato, kad ketvirtasis
proporcingas skaičius yra 6, ir mato daug aiškiau,
nes išvadą apie ketvirtąjį skaičių darome
remdamiesi pirmojo ir antrojo santykiu, kurį įžvelgiame
iš pirmo žvilgsnio.

41. teorema:
Pirmoji pažinimo rūšis yra vienintelė klaidingumo
priežastis, o antroji ir trečioji būtinai teisingos.
Įrodymas. Ankstesnėje pastaboje sakėme, kad
pirmajai pažinimo rūšiai priklauso visos tos idėjos,
kurios yra neadekvačios ir neaiškios, ir todėl
(pagal šios d. 35 teor.) šis pažinimas yra vienintelė
klaidingumo priežastis. Paskui sakėme, kad antrajai
ir trečiajai pažinimo rūšims priklauso adekvačios
idėjos, ir todėl (pagal šios d. 34 teor.) šis
pažinimas būtinai teisingas. Tai ir reikėjo įrodyti.

42. teorema:
Antroji ir trečioji pažinimo rūšys, bet ne pirmoji,
moko mus skirti teisingumą nuo klaidingumo.
Įrodymas. Si teorema savaime aiški. Juk kas
moka skirti teisingumą nuo klaidingumo, privalo turėti adekvačią teisingumo ir klaidingumo idėją,
t.y. (pagal šios d. 40 teor. 2 past.) pažinti teisingumą
ir klaidingumą antrąja arba trečiąja pažinimo
rūšimi.

43. teorema:
Kas turi teisingą idėją, tas kartu žino, kad turi teisingą
idėją, ir dalyko teisingumu negali abejoti.
Įrodymas. Mūsų teisinga idėja - ta, kuri adekvati
Dieve, kiek jį išreiškia žmogaus sielos prigimtis
(pagal šios d. 11 teor. pr.). Tad tarkime,
kad Dieve, kiek jį išreiškia žmogaus sielos prigimtis,
yra adekvati idėja A.
Dieve būtinai turi būti taip pat šios idėjos idėja,
priklausanti Dievui lygiai taip pat, kaip idėja
A (pagal šios d. 20 teor., kurios įrodymas visuotinis).
Tariama, kad idėja A priklauso Dievui, kiek
jį išreiškia žmogaus sielos prigimtis, vadinasi, idėjos
A idėja taip pat turi tuo pačiu būdu priklausyti
Dievui, t.y. (pagal tą patį 11 teor. pr.) ši adekvati
idėjos A idėja bus pačioje sieloje, turinčioje
adekvačią idėją A. Taigi kas turi adekvačią idėją,
kitaip tariant (pagal šios d. 34 teor.), kas dalyką
pažįsta teisingai, tas privalo kartu turėti savo pažinimo
adekvačią idėją, arba savo pažinimą teisingai
pažinti, t.y. (tai savaime akivaizdu) privalo
kartu būti tikras. Tai ir reikėjo įrodyti.
Pastaba. Šios dalies 21 teoremos pastaboje aš
paaiškinau, kas yra idėjos idėja. Bet reikia pažymėti,
kad ankstesnė teorema pakankamai aiški
savaime. Juk kiekvienas, turintis teisingą idėją, žino, kad teisingoje idėjoje glūdi didžiausias tikrumas,
nes turėti teisingą idėją reiškia ne ką kita,
kaip pažinti daiktą tobulai, t.y. kuo geriausiai.
Žinoma, šituo niekas negali abejoti, nebent manytų,
kad idėja yra kažkas nebylu, lyg piešinys lentoje,
o ne mąstymo modusas, būtent pats supratimas.
Ir kas, klausiu, gali žinoti, kad jis kurį nors
dalyką supranta, jei anksčiau dalyko jau nesuprato,
t.y. kas gali žinoti, kad yra tikras dėl kurio
nors dalyko, jei anksčiau jau nebuvo dėl to dalyko
tikras? Pagaliau, kas gali būti aiškiau ir tikriau
už teisingą idėją kaip tiesos normą? Iš tiesų kaip
šviesa atskleidžia pati save ir tamsą, taip tiesa
yra ir pačios savęs, ir klaidingumo norma.
Manau, kad tuo aš atsakiau į šiuos klausimus.
Būtent: jei teisinga idėja skiriasi nuo klaidingos
tik kiek ji, kaip sakoma, atitinka savo objektą, tai
ar teisinga idėja pranoksta klaidingą kokiu nors
realumu ar tobulumu (juk jos skiriasi tik išoriniu
požymiu), taigi ar teisingas idėjas turintis žmogus
kuo nors pranoksta tą, kurio idėjos vien klaidingos?
Be to, dėl ko atsitinka taip, kad žmonių idėjos
būna klaidingos? Ir pagaliau kaip kas nors
gali tikrai žinoti, kad jo idėjos atitinka savo objektus?
Aš sakau: manau, kad į šiuos klausimus jau
atsakiau. Juk dėl skirtumo tarp teisingos ir klaidingos
idėjos, tai iš šios dalies 35 teoremos žinoma,
kad pirmosios santykis su antrąja toks pat,
kaip būties santykis su nebūtimi. O klaidingumo
priežastis aiškiausiai parodžiau 19-35 teoremose
ir pastarosios priede. Iš to taip pat aiškus ir teisingas
idėjas turinčio žmogaus skirtumas nuo to,
kurio idėjos klaidingos. Galiausiai dėl paskutinio klausimo, būtent iš kur žmogus gali žinoti, kad jo
idėja atitinka savo objektą, tai aš ką tik daugiau
negu pakankamai parodžiau, jog tai kyla tik iš to,
kad jo idėja atitinka savo objektą, kitaip tariant,
kad tiesa yra norma pačiai sau. Čia reikia pridurti,
kad mūsų siela, kiek ji daiktus teisingai suvokia,
yra Dievo begalinio intelekto dalis (pagal šios
d. 11 teor. pr.), ir todėl būtina, kad mūsų sielos
aiškios ir tikslios idėjos būtų teisingos, kaip ir
Dievo idėjos.

44. teorema:
Proto prigimčiai būdinga daiktus laikyti ne atsitiktiniais,
bet būtinais.
Įrodymas. Proto prigimčiai būdinga daiktus suvokti
teisingai (pagal šios d. 41 teor.), būtent (pagal
I d. 6 aks.) kokie jie yra patys savaime, t.y.
(pagal I d. 29 teor.) suvokti juos esant ne atsitiktinius,
bet būtinus. Tai ir reikėjo įrodyti.
1 priedas. Iš to išplaukia, jog vien tik vaizduotė
lemia, kad daiktus laikome atsitiktiniais tiek praeities,
tiek ateities požiūriu.
Pastaba. Keliais žodžiais paaiškinsiu, kaip tai
įvyksta. Anksčiau parodėme (šios d. 17 teor. ir jos
pr.), kad siela, nors daiktai ir neegzistuotų, daiktus
vis dėlto visuomet įsivaizduoja kaip esamus,
jei tik nėra priežasčių, šalinančių jų esamą egzistavimą.
Paskui (šios d. 18 teor.) parodėme, kad jei
žmogaus kūnas kartą buvo veikiamas dviejų išorinių
kūnų vienu metu, tai siela, vėliau įsivaizduodama
kurį nors iš jų, tuojau prisimins ir kitą, t.y. abu kūnus laikys esamais, jei nėra priežasčių, šalinančių
jų esamą egzistavimą. Be to, niekas neabejoja,
kad mes įsivaizduojame ir laiką, būtent
dėl to, jog įsivaizduojame daiktus judant lėčiau
arba greičiau vienus už kitus arba vienodu greičiu.
Tad tarkime, kad vaikas, kuris vakar ryte
pirmą kartą matė Petrą, o vidurdienį - Paulių ir
vakare - Simoną, šiandien ryte vėl mato Petrą. Iš
šios dalies 18 teoremos aišku, kad kai tik jis išvys
ryto šviesą, įsivaizduos saulę, dangaus skliautu
nueinančią tą patį kelią, kaip ir praėjusią dieną,
kitaip tariant, visą dieną, o kartu su rytmečiu jis
įsivaizduos Petrą, kartu su vidurdieniu - Paulių,
kartu su vakaru - Simoną, t.y. Pauliaus ir Simono
egzistavimą įsivaizduos būsimo laiko atžvilgiu.
Ir priešingai, jei jis vakare pamatys Simoną, tai
Paulių ir Petrą susies su praėjusiu laiku, būtent
juos įsivaizduodamas kartu su praėjusiu laiku; ir
šitaip jis įsivaizduos tuo tvirčiau, kuo dažniau juos
matys ta pačia tvarka. Jei kada atsitiks taip, kad
kada nors vakare vietoj Simono jis pamatys Jokūbą,
tai kitą rytą kartu su vakaru jis įsivaizduos
tai Simoną, tai Jokūbą, bet ne juos abu kartu, nes
tariama, kad vakare jis matydavo tik vieną iš jų,
o ne abu. Taigi jo vaizduotė svyruos, ir kartu su
būsimu vakaru jis įsivaizduos tai vieną, tai kitą,
t.y. nė vieno iš jų būsimame laike neįžiūrės tikrai,
o abu įžiūrės atsitiktinai. Lygiai taip pat vaizduotė
svyruos įsivaizduojant daiktus, apie kuriuos tuo
pačiu būdu mąstome praėjusio arba būsimo laiko
atžvilgiu, ir, vadinasi, mes įsivaizduosime daiktus
atsitiktinius tiek esamo, tiek praėjusio arba būsimo
laiko atžvilgiu. 2 priedas. Proto prigimčiai budinga daiktus suvokti
tam tikru amžinybės požiūriu.
Įrodymas. Juk proto prigimčiai (pagal 44 teor.)
būdinga daiktus laikyti būtinais, o ne atsitiktiniais.
O šį daiktų būtinumą protas pažįsta (pagal
šios d. 41 teor.) teisingai, t.y. (pagal I d. 6 aks.)
koks jis yra pats savaime. Bet (pagal I d. 16 teor.)
šis daiktų būtinumas yra pats amžinos Dievo prigimties
būtinumas. Vadinasi, proto prigimčiai būdinga
daiktus apmąstyti šiuo amžinybės požiūriu.
Pridursime, kad proto pagrindus sudaro sąvokos
(pagal šios d. 38 teor.), kurios išreiškia tai, kas
visiems daiktams bendra, o ne (pagal šios d.
37 teor.) kokio nors atskiro daikto esmę, ir kurios
dėl to turi būti imamos visai neatsižvelgiant į laiką,
bet tam tikru amžinybės požiūriu. Tai ir reikėjo
įrodyti.

45. teorema:
Bet kurio kūno, arba tikrai egzistuojančio atskiro
daikto, kiekvienoje idėjoje būtinai glūdi Dievo amžinos
ir begalinės esmės idėja.
/
Įrodymas. Tikrai egzistuojančio atskiro daikto
idėjoje būtinai glūdi (pagal šios d. 8 teor. pr.) tiek
daikto esmė, tiek egzistavimas. Tačiau atskiri daiktai
(pagal I d. 15 teor.) negali būti suvokiami be
Dievo, ir kadangi (pagal šios d. 6 teor.) jų priežastis
yra Dievas, kiek jis traktuojamas to atributo,
kurio modusai yra patys daiktai, požiūriu, tai jų
idėjoje (pagal I d. 4 aks.) būtinai turi glūdėti jų atributo sąvoka, t.y. (pagal I d. 6 apibr.) Dievo
amžina ir begalinė esmė. Tai ir reikėjo įrodyti.
Pastaba. Egzistavimo aš čia nesuprantu kaip
trukmės, t.y. egzistavimo, kiek jis imamas abstrakčiai
ir kaip tam tikra kiekybės rūšis. Juk kalbu
apie pačią egzistavimo, atskiriems daiktams
priskiriamo dėl to, kad iš Dievo prigimties amžino
būtinumo begale būdų kyla begalinis daugis (žr.
I d. 16 teor.), prigimtį. Kalbu, kartoju, apie atskirų
daiktų, kiek jie yra Dieve, patį egzistavimą.
Juk nors kiekvienas atskiras daiktas yra kito atskiro
daikto determinuotas tam tikru būdu egzistuoti,
tačiau jėga, su kuria kiekvienas iš jų nesiliauja
egzistuoti, kyla iš Dievo prigimties amžino
būtinumo. Apie tai žr. I d. 24 teoremos priedą.

46. teorema:
Dievo amžinos ir begalinės esmės, glūdinčios kiekvienoje
idėjoje, pažinimas yra adekvatus ir tobulas.
Įrodymas. Ankstesnės teoremos įrodymas yra
visuotinis. Ar daiktą imsime kaip dalį, ar kaip
visumą, daikto - viso ar jo dalies - idėjoje glūdės
(pagal 45 teor.) amžina ir begalinė Dievo esmė.
Todėl tai, kas teikia amžinos ir begalinės Dievo
esmės pažinimą, bendra visiems daiktams ir vienodai
yra tiek dalyje, tiek visumoje, taigi (pagal
šios d. 38 teor.) šis pažinimas bus adekvatus. Tai
ir reikėjo įrodyti.

47. teorema:
Žmogaus siela adekvačiai pažįsta amžiną ir begalinę
Dievo esmę.
Įrodymas. Žmogaus siela turi idėjas (pagal šios
d. 22 teor.), kuriomis remdamasi (pagal šios d.
23 teor.) save, savo kūną (pagal šios d. 19 teor.) ir
(pagal šios d. 16 teor. 1 pr. ir 17 teor.) išorinius
kūnus pažįsta kaip tikrai egzistuojančius; taigi (pagal
šios d. 45 ir 46 teor.) adekvačiai pažįsta amžiną
ir begalinę Dievo esmę. Tai ir reikėjo įrodyti.
Pastaba. Iš to matome, kad begalinę Dievo esmę
ir jo amžinumą pažįsta visi. O kadangi viskas
egzistuoja Dieve ir per jį suvokiama, tai iš to išplaukia,
kad mes iš šio pažinimo galime išvesti
daug ką, ką galime adekvačiai pažinti, ir dargi
galime suformuoti tą trečiąją pažinimo rūšį, apie
kurią kalbėjome šios dalies 40 teoremos 2 pastaboje
ir apie kurios pranašumą bei naudą mes kalbėsime
penktoje dalyje. O jei žmonės Dievo nepažįsta
taip aiškiai, kaip pažįsta bendrąsias sąvokas,
taip yra dėl to, kad jie negali Dievo įsivaizduoti
taip, kaip įsivaizduoja kūnus, ir kad žodį „Dievas“
susieja su daiktų, kuriuos įpratę matyti, vaizdais;
šito žmonės vargu ar gali išvengti, nes juos nuolat
veikia išoriniai kūnai.
Ir iš tiesų daugumą klaidų sudaro tik tai, kad
daiktus netiksliai pavadiname. Juk jei kas nors
sako, kad iš apskritimo centro į jo lanką nubrėžtos
linijos nelygios, tai, žinoma, apskritimu jis laiko
ką kita negu matematikai. Taip žmonės suklysta
ir skaičiuodami — galvoje turi vienus skaičius, o popieriuje kitus. Todėl jei žiūrėsime, ką jie turi
galvoje, tai, žinoma, jie neklysta; tačiau mes juos
laikome klystančiais, nes manome, kad jie turi
galvoje tuos pačius skaičius, kurie yra ir popieriuje.
Jei to nebūtų, tai netikėtume, kad jie klysta,
kaip aš nepatikėjau, jog klydo žmogus, kuri neseniai
girdėjau šaukiant, kad jo kiemas nuskrido į
kaimyno vištą, nes jo mintis man buvo pakankamai
skaidri.
Iš to kyla ir dauguma nesutarimų, būtent dėl
to, kad žmonės netiksliai išreiškia savo mintis arba
blogai aiškina kitų mintis. Juk iš tikrųjų, kai
vienas kitam itin prieštarauja, jie mąsto arba tą
patį, arba ką nors skirtinga, taigi klaidų ir nesąmonių,
kurias jie vienas kitam priskiria, visai nėra.

48. teorema:
Sieloje nėra jokios absoliučios arba laisvos valios, o
norėti vieno ar kito siela determinuojama priežasties,
kuri savo ruožtu determinuota kitos priežasties, ši -
vėl kitos, ir taip iki begalybės.
Įrodymas. Siela yra (pagal šios d. 11 teor.) tam
tikras ir apibrėžtas mąstymo modusas ir todėl (pagal
I d. 17 teor. 2 pr.) negali būti savo veiksmų
laisva priežastis, kitaip tariant, negali turėti absoliutaus
gebėjimo norėti ar nenorėti, bet tam ar
kitam valios aktui ji (pagal I d. 28 teor.) turi būti
determinuojama priežasties, kuri savo ruožtu determinuojama
kitos, o ši - vėl kitos ir t.t. Tai ir
reikėjo įrodyti.
Pastaba.Tuo pačiu būdu įrodoma, kad sieloje
nėra jokio absoliutaus gebėjimo suprasti, geisti, mylėti ir t.t. Iš to išplaukia, kad šie ir kiti panašūs
gebėjimai yra arba visiškai pramanyti, arba
tėra metafiziniai, kitaip tariant, bendrieji, esiniai,
kuriuos paprastai sudarome iš atskirybių. Tad intelekto
ir valios santykis su viena ar kita idėja
arba vienu su- kitu valios aktu yra toks pat, kaip
akmeniškumo - su vienu ar kitu akmeniu arba
žmogaus - su Petru ir Pauliumi. O priežastį, kodėl
žmonės mano esą laisvi, paaiškinome pirmos
dalies priedėlyje.
Tačiau prieš eidamas toliau turiu čia pažymėti,
kad valią aš suprantu kaip gebėjimą teigti arba
neigti, o ne kaip troškimą: sakau, kad suprantu
kaip gebėjimą, dėl kurio siela teigia arba neigia,
kas teisinga ir kas klaidinga, o ne kaip troškimą,
dėl kurio siela siekia daiktų arba nuo jų nusigręžia.
Bet įrodžius, kad šie gebėjimai yra bendrosios
sąvokos, neatskiriamos nuo atskirybių, iš kurių
jas sudarome, dabar reikia ištirti, ar patys valios
aktai yra kas nors, be daiktų idėjų. Sakau, reikia
ištirti, ar sielai būdingas koks nors kitas teigimas
arba neigimas, be to, kuris glūdi idėjoje, kiek ji
yra idėja. Apie tai žr. šios dalies 49 teoremą ir
3 apibrėžimą, kad mąstymas nevirstų vaizdingais
aprašymais. Juk idėjomis aš laikau ne vaizdus,
susidarančius akies gilumoje arba, jei norite, smegenyse,
bet mąstymo sąvokas.

49. teorema:
Sieloje nėra jokio valios akto, kitaip tariant, teiginio
arba neigimo, išskyrus tą, kuris glūdi idėjoje, kiek ji
yra idėja. Įrodymas. Sieloje (pagal 48 teor.) nėra absoliutaus
gebėjimo norėti arba nenorėti, bet yra tik
atskiri valios aktai, būtent tas ar kitas teigimas ir
tas ar kitas neigimas. Tad imkime kurį nors atskirą
valios aktą, pavyzdžiui, mąstymo modusą,
kuriuo siela teigia, kad trys trikampio kampai lygūs
dviem statiesiems. Šiame teigime glūdi trikampio
sąvoka, arba idėja, t.y. be trikampio idėjos
jis negali būti įsivaizduojamas. Juk kai sakau,
kad objekte A turi glūdėti sąvoka B, tai yra tas
pat, kaip sakyti, kad A negali būti įsivaizduojamas
be B. Tada šio teigimo (pagal šios d. 3 aks.)
negali ir būti be trikampio idėjos. Vadinasi, šis
teigimas be trikampio idėjos negali nei egzistuoti,
nei būti įsivaizduojamas. Savo ruožtu šioje trikampio
idėjoje turi glūdėti pats šis teigimas, būtent
kad trys jo kampai lygūs dviem statiesiems. Todėl
ir atvirkščiai - ši trikampio idėja negali nei egzistuoti,
nei būti įsivaizduojama be šio teigimo. Tad
(pagal šios d. 2 apibr.) šis teigimas priklauso trikampio
idėjos esmei ir yra ne kas kita, kaip pati
ši esmė. Tai, ką pasakėme apie šį valios aktą (kadangi
jį ėmėme pasirinktinai), reikia pasakyti ir
apie kiekvieną valios aktą, būtent kad jis yra ne
kas kita, kaip idėja. Tai ir reikėjo įrodyti.
Priedas. Valia ir intelektas yra viena ir tas pat.
Įrodymas. Valia ir intelektas yra ne kas kita,
kaip patys atskiri valios aktai ir idėjos (pagal
48 teor. ir jos past.). O atskiras valios aktas ir
idėja (pagal 49 teor.) - viena ir tas pat. Vadinasi,
valia ir intelektas yra viena ir tas pat. Tai ir reikėjo
įrodyti. Pastaba. Pašalinome tą klaidų priežastį, kuri
paprastai nurodoma. O prieš tai parodėme, kad
klaidingumas tėra žinojimo stoka, būdinga iškreiptoms
ir neaiškioms idėjoms. Todėl klaidinga idėja
nepasižymi tikrumu. Tad kai sakome, kad žmogus
pasitenkina tuo, kas klaidinga, ir tuo neabejoja,
tai nesakome, kad jis yra tuo tikras, bet tik
kad jis tuo neabejoja arba pasitenkina tuo, kas
klaidinga, nes nėra priežasčių, kurios priverstų jo
vaizduotę susvyruoti. Apie tai žr. šios dalies 44 teoremos
pastabą. Vadinasi, nors tartume, kad žmogus
laikosi to, kas klaidinga, vis dėlto niekad nesakysime,
kad jis tuo tikras. Juk kaip tikrumą
suprantame ką nors teigiama (žr. šios d. 43 teor.
ir jos past.), o ne abejojimo nebuvimą. O tikrumo
stoką suprantame kaip klaidingumą.
Bet kad išsamiau paaiškintume ankstesnę teoremą,
dar reikia kai ką priminti. Be to, reikia
atsakyti į priekaištus, kurie gali būti pateikti šiai
mūsų doktrinai. Pagaliau, kad pašalinčiau visas
abejones, man atrodė verta pasidarbuoti ir atskleisti
kai kuriuos šios doktrinos privalumus. Sakau
„kai kuriuos“, nes svarbiausiasis bus geriau suprantamas
iš to, kas bus kalbama penktoje dalyje.
Taigi aš pradedu nuo pirmojo punkto ir skaitytojams
primenu, kad idėją, arba sielos sąvoką, reikia
tiksliau skirti nuo įsivaizduojamų daiktų vaizdų.
Be to, būtina skirti idėjas ir žodžius, kuriais
žymime daiktus. Juk kadangi šiuos tris dalykus,
būtent vaizdus, žodžius ir idėjas, daugelis žmonių
arba visiškai suplaka, arba nepakankamai tiksliai
skiria, arba, galiausiai, skiria nepakankamai atsargiai, jie visai nekreipia dėmesio į šią valios
doktriną, kurią tiesiog būtina žinoti tiek filosofiniais
tikslais, tiek norint išmintingai tvarkyti gyvenimą.
Juk manantys, kad idėjas sudaro vaizdai,
kurie mumyse atsiranda mums susidūrus su kūnais,
yra įsikalbėję, jog tų daiktų, kurių jokio panašaus
vaizdo negalime susidaryti, idėjos yra ne
idėjos, bet tik fikcijos, kurias prasimanome laisvu
valios sprendimu. Taigi jie idėjas laiko lyg nebyliais
piešiniais lentoje ir, pasidavę šiai išankstinei
nuostatai, nemato, kad idėjoje, kiek ji yra idėja,
glūdi teigimas arba neigimas. Be to, tie, kurie suplaka
žodžius su idėjomis arba su idėjoje glūdinčiu
pačiu teigimu, mano, kad gali norėti priešingai
tam, ką junta, tuo tarpu jie tik žodžiais teigia
arba neigia priešingai tam, ką junta. Tačiau šių
išankstinių nuostatų lengvai galės atsikratyti tas,
kas atkreips dėmesį į mąstymo prigimtį, kurioje
visai neglūdi tįsumo sąvoka; iš to jis aiškiai supras,
kad idėja (kadangi ji yra mąstymo modusas)
nėra nei kurio nors daikto vaizdas, nei žodžiai.
Juk žodžių ir vaizdų esmę sudaro vien tik kūniški
judėjimai, kuriuose visai neglūdi mąstymo sąvoka.
Šių kelių pastabų apie tai pakaks, todėl pereinu
prie minėtų priekaištų.
Pirmasis iš tų priekaištų yra nuomonė, esą valia
aprėpia daugiau negu intelektas ir todėl nuo jo
skiriasi. Nuomonės, kad valia aprėpia daugiau už
intelektą, pagrindas yra tai, jog mūsų pačių patyrimas,
kaip sakoma, rodo, kad mums nereikia didesnio,
negu jau turime, gebėjimo sutikti, t.y. teigti
arba neigti, esant begalinį daugį kitų daiktų, kurių nesuvokiame; veikiau mums reikia didesnio
gebėjimo suprasti. Vadinasi, valia nuo intelekto
skiriasi tuo, kad intelektas baigtinis, o valia begalinė.
Antra, mums gali prieštarauti, jog, atrodo, patyrimas
aiškiausiai moko, kad mes galime susilaikyti
nuo sprendimo ir nesutikti su daiktais, kuriuos
suvokiame. Sitai patvirtina ir tai, kad niekad
nesakoma, jog kas nors apsirinka, kiek jis ką nors
suvokia, bet tik - kiek jis su tuo sutinka arba
nesutinka. Pavyzdžiui, kas išsigalvoja sparnuotą
žirgą, tuo dar nepripažįsta, kad sparnuotas žirgas
egzistuoja, t.y. tuo jis dar neapsirinka, jei tik kartu
nepripažįsta, kad sparnuotas žirgas egzistuoja.
Taigi, atrodo, patyrimas aiškiausiai moko, kad valia,
t.y. gebėjimas sutikti, yra laisva ir skiriasi
nuo gebėjimo suprasti.
Trečia, galima prieštarauti, jog, atrodo, vienas
teigimas apima ne daugiau realybės negu kitas,
t.y. kad pripažintume esant teisinga tai, kas teisinga,
mums, atrodo, nereikia didesnio gebėjimo
negu tam, kad ką nors klaidinga pripažintume
esant teisinga. Tačiau žinoma, kad vienoje idėjoje
yra daugiau realumo arba tobulumo negu kitoje,
nes kiek objektai vienas kitą pranoksta, tiek ir jų
idėjos viena tobulesnė už kitą. Iš to esą taip pat
atsiskleidžia valios ir intelekto skirtybė.
Ketvirta, galima prieštarauti: jei žmogus neveikia
laisva valia, tai kas atsitiks, jei jis bus pusiausvyroje
kaip Buridano asilė11? Žus nuo alkio ir
troškulio? Jei su tuo sutikčiau, tai atrodytų, kad
kalbu ne apie žmogų, bet apie asilę arba žmogaus
statulą. Jei nesutikčiau, tai išeitų, kad žmogus
determinuos pats save ir, vadinasi, turi gebėjimą
eiti ir daryti ką nori.
Be šių, galimi ir kiti priekaištai, bet kadangi aš
neprivalau įminti, ką kiekvienas gali paistyti, tai
pasistengsiu atsakyti tik į šiuos priekaištus ir kiek
galima trumpiau.
Dėl pirmojo sakau taip: aš sutinku, kad valia
aprėpia daugiau negu intelektas, jei intelektu laikomos
vien tik aiškios ir tikslios idėjos; bet neigiu,
kad valia aprėpia daugiau negu suvokimai,
arba gebėjimas sudaryti sąvokas. Aš iš tikrųjų nematau,
kodėl valios gebėjimas labiau turi būti vadinamas
neribotu negu gebėjimas justi: juk kaip
tuo pačiu valios gebėjimu mes galime teigti begalinį
daugį (tačiau vieną po kito, nes negalime begalinį
daugį teigti iš karto), taip tuo pačiu gebėjimu
justi mes galime justi arba suvokti be galo
daug kūnų (žinoma, vieną po kito). Jei kas sakys,
kad egzistuoja begalinis daugis, kurio mes negalime
suvokti, tai aš atsakysiu, kad to mes negalime
pasiekti ir jokiu mąstymu, vadinasi, ir jokiu
valios gebėjimu. Tačiau sakys: jei Dievas būtų norėjęs
padaryti taip, kad mes ir tai suvoktume, tai
būtų turėjęs suteikti mums didesnį, negu suteikė,
gebėjimą suvokti, bet ne didesnį, negu suteikė,
valios gebėjimą. Tačiau tai tas pat, kaip sakyti,
kad jei Dievas būtų norėjęs padaryti taip, kad mes
suprastume begalinį daugį kitų esinių, tai tam,
kad tą begalinį daugį esinių aprėptume, būtinai
būtų turėjęs suteikti mums didesnį intelektą, bet
ne bendresnę esinio idėją, negu suteikė. Juk parodėme,
kad valia yra visuotinis esinys, kitaip tariant, idėja, kuria išreiškiame visus atskirus valios
aktus, t.y. tai, kas jiems visiems bendra. Tad
kai ši visų valios aktų bendroji, arba visuotinė,
idėja laikoma gebėjimu, visai nenuostabu, jei sakoma,
kad šis gebėjimas plyti už intelekto ribų iki
begalybės. Juk tai, kas visuotina, vienodai galioja
ir vienam, ir daugeliui, ir begalei individų.
Į antrąjį priekaištą atsakau neigdamas, kad mes
turime laisvą galią susilaikyti nuo sprendimo. Juk
kai sakome, kad kas nors susilaiko nuo sprendimo,
tai sakome ne ką kita, o tik tai, jog jis mato,
kad daikto nepažįsta adekvačiai. Taigi susilaikymas
nuo sprendimo iš tikrųjų yra pažinimas, o ne
laisva valia. Kad tai aiškiau suprastume, imkime
vaiką, įsivaizduojantį arklį ir daugiau nieko. Kadangi
tokiame vaizdinyje glūdi arklio egzistavimas
(pagal šios d. 17 teor. pr.), o vaikas neįsivaizduoja
nieko, kas šį egzistavimą pašalintų, tai jis
būtinai laikys arklį esamu ir negalės abejoti jo
egzistavimu, nors dėl jo nėra tikras. Tą patį mes
kasdien patiriame sapnuose, ir aš netikiu, kad kas
nors manytų sapnuodamas turįs laisvą galią susilaikyti
nuo sprendimo apie tai, ką sapnuoja, ir
padaryti taip, kad nesapnuotų to, ką sapnuoja. Ir
vis dėlto pasitaiko, kad ir sapne mes susilaikome
nuo sprendimo, būtent kai sapnuojame, jog regime
sapną. Toliau aš sutinku, kad niekas neapsirinka,
kiek jis ką nors suvokia, t.y. kad sielos vaizdiniuose
pačiuose savaime neglūdi jokia klaida (žr.
17 teor. past.); tačiau aš neigiu, kad suvokiantis
žmogus nieko neteigia. Ką gi reiškia suvokti sparnuotą
žirgą, jei ne teigti šį žirgą turint sparnus?
Juk jei, išskyrus sparnuotą žirgą, siela nieko kito nesuvoktų, tai laikytų jį esamu, ir nebūtų jokios
priežasties abejoti jo egzistavimu nei jokios galimybės
jo nepripažinti, jei tik sparnuoto žirgo vaizdinys
nesusietas su idėja, šalinančia šio žirgo egzistavimą,
arba jei tik siela nežino, kad jos turima
sparnuoto žirgo idėja neadekvati; tada ji arba būtinai
neigs šį žirgą egzistuojant, arba būtinai abejos
jo egzistavimu.
Tuo manau atsakęs ir į trečiąjį priekaištą, būtent:
valia yra tai, kas visuotina, priskiriama visoms
idėjoms ir žymi tik tai, kas visoms idėjoms
bendra, būtent teigimą. Todėl teigimo adekvati esmė,
kiek ji imama abstrakčiai, turi būti kiekvienoje
idėjoje ir tik šiuo požiūriu būti visose idėjose
ta pati, bet ne kiek ji laikoma sudarančia idėjos
esmę, nes šiuo požiūriu atskiri teigimai tarp savęs
skiriasi taip, kaip skiriasi pačios idėjos. Pavyzdžiui,
teigimas, glūdintis apskritimo idėjoje, skiriasi
nuo trikampio idėjoje glūdinčio teigimo lygiai
taip pat, kaip apskritimo idėja skiriasi nuo trikampio
idėjos. Be to, aš absoliučiai neigiu, jog
mums reikia vienodos mąstymo galios tiek teigti,
kad teisinga yra tai, kas teisinga, tiek teigti, kad
teisinga yra tai, kas klaidinga. Juk šie du teigimai
sielos atžvilgiu yra susiję vienas su kitu taip
pat, kaip būtis ir nebūtis, nes idėjose nėra nieko
teigiamo, kas sudarytų klaidingumo formą (žr. šios
d. 35 teor. bei jos past. ir 47 teor. past.). Todėl čia
ypač reikia įsidėmėti, kaip lengvai mes suklystame,
kai bendrybes suplakame su atskirybėmis ir
galimus vien tik mąstyti bei abstrakčius objektus
suplakame su realiais.
Galiausiai, dėl ketvirtojo priekaišto aš pareiškiu,
jog visiškai sutinku, kad žmogus, atsidūręs
tokioje pusiausvyroje (būtent kai jis junta vien tik
troškulį ir alkį, o maisto ir gėrimo padėta vienodu
atstumu nuo jo), žus nuo alkio ir troškulio. Jei
manęs paklaustų, ar tokio žmogaus nederėtų laikyti
veikiau asilu negu žmogumi, tai sakyčiau,
kad nežinau, kaip nežinau, kuo reikia laikyti tą,
kuris kariasi, ir kuo reikia laikyti vaikus, kvailius,
pamišėlius ir t.t.
Pagaliau dar man lieka parodyti, kiek šios doktrinos
žinojimas praverčia gyvenime, o tai lengvai
matysime štai iš ko. Pirma, ji naudinga, nes moko
mus elgtis vien tik pagal Dievo nurodymus ir dalyvauti
dieviškojoje prigimtyje - ir tuo labiau, kuo
tobulesni mūsų veiksmai ir kuo vis daugiau Dievą
pažįstame. Vadinasi, ši doktrina ne tik teikia sielai
visišką ramybę, bet ji naudinga dar ir tuo, kad
išdėsto mums, kas sudaro mūsų didžiausią laimę,
arba palaimą, būtent - vien tik Dievo pažinimas,
skatinantis mus veikti tik taip, kaip ragina meilė
ir pareigos jausmas. Iš to aiškiai suprantame, kaip
toli nuo teisingo dorybės vertinimo yra tie, kurie
už dorybę ir geriausius savo poelgius lyg už didžiausią
paslaugą laukia iš Dievo didžiausio apdovanojimo,
tarytum pati dorybė ir tarnavimas
Dievui nebūtų pati laimė ir didžiausia laisvė.
Antra, doktrina naudinga, nes moko, kaip turime
elgtis susidūrę su likimu, kitaip tariant, su
tuo, kas ne mūsų galioje, t.y. kas neišplaukia iš
mūsų prigimties, - būtent ramiai laukti ir pakelti
likimo permainas, nes visa išplaukia iš Dievo amžinosios
nutarties taip pat būtinai, kaip iš trikampio esmės išplaukia, kad trys jo kampai lygūs
dviem statiesiems kampams.
Trečia, ši doktrina tinka visuomeniniam gyvenimui,
nes ji moko, kad nieko negalima neapkęsti,
moko neniekinti, nesityčioti, ant nieko nepykti,
nepavydėti. Be to, moko, kad kiekvienas tenkintųsi
tuo, ką turi, ir padėtų artimui ne iš moteriškos
pagailos, dėl šališkumo ar prietaro, bet vien
tik vadovaudamasis protu ir kaip tik atsižvelgdamas
į tai, ko reikalauja laikas bei aplinkybės, -
tai parodysiu trečioje dalyje.
Pagaliau, ketvirta, ši doktrina nemažai tinka
ir valstybinei bendrijai, nes moko, kaip reikia piliečius
valdyti ir jiems vadovauti: būtent taip, kad
jie ne vergautų, bet laisvai darytų tai, kas geriausia.
Taigi aš atlikau tai, ką ketinau išdėstyti šioje
pastaboje, ir tuo baigiu šią mūsų antrą dalį. Manau,
kad joje pakankamai išsamiai ir, kiek leidžia
dalyko sudėtingumas, pakankamai aiškiai paaiškinau
žmogaus sielos prigimtį bei jos savybes ir
pateikiau pažiūras, iš kurių galima padaryti daug
puikių, labai naudingų ir žinoti būtinų išvadų -
tai iš dalies paaiškės paskiau.

Antros dalies pabaiga